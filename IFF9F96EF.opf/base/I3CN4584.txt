འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
༄༅། །དཀར་ཆག
༈ འདས་ལོག་དཀར་ཆག་ཐར་བའི་ལམ་སྟོན་
གསལ་བའི་སྒྲོན་མེ་༡
༈ སྟག་ལེབ་བླ་མ་ཞི་བར་གཤེགས་པའི་ཞལ་ཆེམས་༡༤༢
༈ སྨན་པ་རྣམས་ཀྱིས་སྨན་སྦྱོར་ལོག་པར་བཏང་བའི་རྣམ་
སྨིན་གྱིས་དམྱལ་བར་ལྟུང་བའི་འཕྲིན་༡༤ ༦

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
༄༅། །འདས་ལོག་དཀར་ཆག་ཐར་བའི་
ལམ་སྟོན་གསལ་བའི་སྒྲོན་མེ་
བཞུགས་སོ། །
ན་མོ་གུ་རུ་བྷྱ༔ ན་མོ་བུདྡྷ་ཡ། ན་མོ་དྷརྨ་ཡ། ན་མོ་སངྒ་བཿ འཇིགས་རུང་
སྲིད་པའི་སྡུག་བསྔལ་མཐའ་དག་ལས། །སྐྱོབས་པའི་གཉེན་གཅིག་དཀོན་
མཆོག་རྣམ་གསུམ་ཞེས། །གྲགས་པའི་བ་དན་དཀར་པོས་ས་གསུམ་ཁྱོན། །
འགེངས་པའི་དཔལ་དེས་དེང་འདིར་ཤིས་པ་སྩོལ། །དམར་སེར་པདྨ་རྭ་
གའི་ལྷུན་པོ་ལ། །ཉིན་བྱེད་བྱེ་བས་འཁྱུད་པའི་མཚན་དཔེས་སྤྲས། །ཇི་ལྟ་
ཇི་སྙེད་ཐུགས་རྗེའི་འགྲོ་ལ་གཟིགས། །བདེ་ཅན་ཞིང་དེའི་གཙོ་བོར་གུས་
ཕྱག་འཚལ། །མི་མཇེད་ཞིང་འདིའི་སྟོན་པ་ཟས་གཙང་སྲས། །རྒྱལ་སྲས་
རྒྱ་མཚོའི་ཐུ་བོ་སྤྱན་རས་གཟིགས། །དབྱེར་མེད་པདྨ་བདེ་ཆེན་བཟང་པོའི་
ཞབས། །བྱང་ཆུབ་བར་དུ་འབྲལ་མེད་གཙུག་ཏུ་བསྟེན། །སྙིང་སྟོབས་ཕུལ་
བྱུང་རྒྱལ་སྲས་གཞན་དག་ལས། །ཐུགས་བསྐྱེད་གོ་ཆ་རབ་ཏུ་བརྟན་ལྡན་
པས། །བདུད་སྡེ་ཀུན་བཏུལ་དཔག་མེད་སྟོབས་བརྙེས་པ། །སྐྱབས་གཅིག་
འཇམ་དཔལ་དཔའ་བོས་ཤིས་པ་སྩོལ། །རབ་འབྱམས་རྒྱལ་བའི་གསང་
གསུམ་སྒྱུ་མའི་འཕྲུལ། །བཅུ་དྲུག་ལང་ཚོའི་འཇོ་སྒེག་ཟུར་མིག་ལ། །

ཆགས་པའི་ཉམས་ཀྱི་བདེ་སྟེར་རྣལ་འབྱོར་མ། །རྩེ་གཅིག་གུས་པའི་ཡིད་
ཀྱིས་བསྟོད་ལ་འདུད། །ཟབ་ཞི་སྤྲོས་བྲལ་འོད་གསལ་ནམ་མཁའི་དབྱིངས། །
བྱ་གྲུབ་བྱ་བའི་གཡོ་ལྡན་སྤྲིན་དཀར་ཕྲེང་། །ཅི་དགར་ཆར་སིམ་དལ་གྱི་
འཇོ་བའི་དཔྱིད། །ཀུན་ཁྱབ་ཀུན་གྱི་རང་བཞིན་ཏཱ་རེ་མས། །འབྲེལ་ཐོགས་
དོན་ལྡན་བྱང་ཆུབ་སེམས་གཉིས་འབྱོང་། །གཞན་དོན་མཐར་རུ་ཕྱིན་པར་
བྱིན་གྱིས་རློབས། །གཞི་ལས་མ་གཡོས་གཞི་སྣང་ཉམས་ཀྱི་རྩལ། །འདས་
ལོག་མཛད་ནས་དཀར་ཆག་ཡི་གེ་ཞེས། །ཐར་པའི་ལམ་སྟོན་གསལ་བའི་
སྒྲོན་མེ་ལ། །དད་གུས་ལྡན་པའི་སོར་བཅུ་སྙིང་གར་སྦྱོར། །སྐལ་ལྡན་རྣམས་
ཀྱི་མ་ཡེངས་ལེགས་པར་ཉོན། །
༈ ཕྱག་སྟོང་འཁོར་ལོས་བསྒྱུར་བའི་རྒྱལ་པོ་སྟོང་། །སྤྱན་སྟོང་བསྐལ་
པ་བཟང་པོའི་སངས་རྒྱས་སྟོང་། །གང་ལ་གང་འདུལ་དེ་ལ་དེར་སྟོན་པ། །
བཙུན་པ་སྤྱན་རས་གཟིགས་ལ་གསོལ་བ་འདེབས། །ཨོཾ་མ་ཎི་པདྨེ་ཧཱུྃ་ཧཱུྃ༔
༈ རང་ཉིད་ཐུགས་རྗེ་ཆེན་པོའི་སྐུར་གསལ་བའི། །སྙིང་པོ་ཧྲི ལ་ཡི་
གེ་དྲུག་མས་བསྐོར། །ཨོཾ་མ་ཎི་པདྨེ་ཧཱུཾ་ཧཱི༔ ཕྱི་སྣོད་འཇིག་རྟེན་རི་བོ་ཏ་ལའི་
ཞིང་། །ནང་བཅུད་སེམས་ཅན་ཐུགས་རྗེ་ཆེན་པོའི་སྐུ། །སྒྲ་གྲག་ཐམས་ཅད་
གསུང་མཆོག་ཡིག་དྲུག་སྒྲས། །ཁམས་གསུམ་རིགས་དྲུག་བདེ་ཆེན་ཞིང་དུ་
གྱུར། །ཨོཾ་མ་ཎི་པདྨེ་ཧཱུྃ་ཧཱུྃ༔ ཐུགས་རྗེའི་གཡེལ་མེད་སྤྱན་རས་གཟིགས་དབང་
གིས། །འགྲོ་ཀུན་སྡུག་བསྔལ་མྱོང་བའི་སེམས་ཅན་ལ། །རྟག་པར་གཟིགས་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
པའི་མགོན་པོ་པད་དཀར་འཆང་། །འཁྲུལ་སྣང་བར་དོའི་འཇིགས་སྐྲག་ཉམ་
ཐག་རྣམས། །མི་འབྲལ་བརྩེ་བས་རྗེས་སུ་ད་ཟུངས་ཤིག །ཨོཾ་མ་ཎི་པདྨེ་ཧཱུཾ་
ཧཱི༔ སངས་རྒྱས་ཆོས་དང་ཚོགས་ཀྱི༴ སོགས། ཇོ་བོ་ཐུགས་རྗེ་ཆེན་པོ་སྤྱན་
རས་གཟིགས། །ཕྱོགས་བཅུའི་རྒྱལ་བ་སྲས་དང་བཅས་པ་ལ། །དཔའ་བོ་
མཁའ་འགྲོ་ཆོས་སྐྱོང་ཚོགས་ཀྱིས་བསྐོར། །བདག་སོགས་འགྲོ་ཀུན་གུས་པས་
ཕྱག་འཚལ་ལོ། །ཨོཾ་མ་ཎི་པདྨེ་ཧཱུྃ་ཧཱི༔ མགོན་པོ་སྤྱན་རས་གཟིགས་ལ་སྐྱབས་
སུ་མཆི། །ཕ་མ་འགྲོ་དྲུག་དོན་དུ་བྱང་སེམས་བསྐྱེད། །བྱམས་དང་སྙིང་རྗེ་
དགའ་བ་བཏང་སྙོམས་བསྒོམས། །ལྷ་མཆོག་ཐུགས་རྗེ་ཆེན་པོར་གསོལ་བ་
འདེབས། །ཨོཾ་མ་ཎི་པདྨེ་ཧཱུྃ་ཧཱུྃ༔ བདག་སོགས་མཁའ་ཁྱབ་སེམས་ཅན་གྱི། །
སྤྱི་གཙུག་པད་ཟླའི་གདན་སྟེང་དུ། །ཧཱི༔ལས་འཕགས་མཆོག་སྤྱན་རས་
གཟིགས། །དཀར་གསལ་འོད་ཟེར་ལྔ་ལྡན་འཕྲོས། །འཛུམ་ལྡན་ཐུགས་
རྗེའི་སྤྱན་གྱིས་གཟིགས། །ཕྱག་བཞི་དང་པོ་ཐལ་སྦྱར་མཛད། །འོག་གཉིས་
ཤེལ་ཕྲེང་པད་དཀར་འཛིན། །དར་དང་རིན་ཆེན་རྒྱན་གྱིས་སྤྲས། །རི་དྭགས་
པགས་པས་ནུ་གཡོན་བཀབ། །ཞབས་གཉིས་རྡོ་རྗེའི་སྐྱིལ་ཀྲུང་བཞུགས། །
འོད་དཔག་མེད་པས་དབུ་ལ་བརྒྱན། །དྲི་མེད་ཟླ་བར་རྒྱབ་བརྟེན་ཞིང་། །
སྐྱབས་གནས་ཀུན་འདུས་ངོ་བོར་བཞུགས། །ཇོ་བོ་སྐྱོན་གྱི་མ་གོས་སྐུ་མདོག་
དཀར། །རྫོགས་སངས་རྒྱས་ཀྱི་དབུ་ལ་བརྒྱན། །ཐུགས་རྗེའི་སྤྱན་གྱིས་
འགྲོ་ལ་གཟིགས། །སྤྱན་རས་གཟིགས་ལ་གསོལ་བ་འདེབས། །ཀྱེ་གངས་

རིའི་མགོན་པོ་སྤྱན་རས་གཟིགས། །བདག་གསོལ་འདེབས་བུ་ལ་བརྩེ་བས་
དགོངས། །རྒྱུད་བྱིན་གྱིས་བརླབ་པར་མཛད་དུ་གསོལ། །སྐྱབས་ཐུགས་རྗེ་
ཆེན་པོར་གསོལ་བ་འདེབས། །ལན་བདུན་བརྗོད། དེ་ལྟར་གདུང་ཤུགས་དྲག་
པོས་གསོལ་བཏབ་པས། །འཕགས་པའི་སྐུ་ལས་འོད་ཟེར་དཔག་མེད་
འཕྲོས། །ཕྱི་སྣོད་ཐམས་ཅད་བདེ་བ་ཅན་གྱི་ཞིང་། །ནང་བཅུད་སྐྱེ་འགྲོའི་
ལུས་ངག་ཡིད་གསུམ་ནི། །མགོན་པོ་སྤྱན་རས་གཟིགས་ཀྱི་སྐུ་གསུང་ཐུགས། །
སྣང་གྲག་རིག་སྟོང་དབྱེར་མེད་གཅིག་ཏུ་གྱུར། །གསུང་མཆོག་ཡི་གེ་དྲུག་མའི་
འཛབ་དབྱངས་བཟླས། །བརྒྱ་རྩ་སོགས་ཅི་ནུས་བརྗོད། བདག་གཞན་ལུས་སྣང་
སྤྱན་རས་གཟིགས་ཀྱི་སྐུ། །སྒྲ་གྲག་ཐམས་ཅད་ཡི་གེ་དྲུག་མའི་སྒྲ། །དྲན་
རྟོག་ཐམས་ཅད་ཡེ་ཤེས་ཆེན་པོའི་ཀློང་། །དགེ་བ་འདི་ཡིས་མྱུར་དུ་བདག །
སྤྱན་རས་གཟིགས་དབང་འགྲུབ༔ སོགས། ཨེ་མ་ཧོ༔ དག་པ་རབ་འབྱམས་
དབུ་མའི་གྲོང་ཁྱེར་ནས། །ཀུན་བཟང་རྡོར་སེམས་དགའ་རབ་ཤྲཱི་སེང་། །
པདྨ་ཀཱ་ར་རྗེ་དབངས་ཉི་ཤུ་ལྔ། །སོ་ཟུར་གནུབས་དང་གཏེར་སྟོན་བརྒྱ་རྩ་
སོགས། །བཀའ་གཏེར་བླ་མ་རྣམས་ལ་གསོལ་བ་འདེབས། །བདག་གཞན་
འགྲོ་བའི་བློ་སྣ་ཆོས་ལ་བསྒྱུར། །བར་དོའི་འཁྲུལ་སྣང་ཞི་བར་བྱིན་གྱིས་
རློབས། །རྡོ་རྗེ་འཆང་ཆེན་ཏེ་ལོ་ན་རོ་དང་། །མར་པ་མི་ལ་དྭག་པོ་ཟླ་འོད་
དང་། །རས་ཆུང་རྡོ་གྲགས་རྒྱལ་བ་ཀརྨ་པ། །བཀའ་བརྒྱུད་བླ་མ་རྣམས་ལ་
གསོལ་བ་འདེབས། །བདག་གཞན་འགྲོ་བའི་བློ་སྣ་ཆོས་ལ་བསྒྱུར། །བར་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
དོའི་འཁྲུལ་སྣང་ཞི་བར་བྱིན་གྱིས་རློབས། །ཀུན་མཁྱེན་ཆེན་པོ་ཀློང་ཆེན་
རབས་འབྱམས་དང་། །རིག་འཛིན་ཆེན་པོ་འཇིགས་མེད་གླིང་པ་དང་། །
ཕྱག་ན་པད་དཀར་རྒྱལ་བའི་མྱུ་གུ་སོགས། །རྩ་བརྒྱུད་བླ་མ་རྣམས་ལ་གསོལ་
བ་འདེབས། །བདག་གཞན་འགྲོ་བའི་བློ་སྣ་ཆོས་ལ་བསྒྱུར། །བར་དོའི་འཁྲུལ་
སྣང་ཞི་བར་བྱིན་གྱིས་རློབས། །ཨོ་རྒྱན་འཇིགས་མེད་ཆོས་ཀྱི་དབང་པོ་དང་། །
སྤྱན་རས་གཟིགས་དབང་བཤེས་གཉེན་ཚུལ་བཟུང་བ། །རྗེ་བཙུན་བླ་མ་
བསྟན་འཛིན་དར་རྒྱས་དང་། །འཇིགས་མེད་པདྨ་བདེ་ཆེན་བཟང་པོ་སོགས། །
དྲིན་ཆེན་བླ་མ་རྣམ་ལ་གསོལ་བ་འདེབས། །བདག་གཞན་འགྲོ་བའི་བློ་སྣ་
ཆོས་ལ་བསྒྱུར། །བར་དོའི་འཁྲུལ་སྣང་ཞི་བར་བྱིན་གྱིས་རློབས། །འཁོར་
བའི་ཕུན་ཚོགས་དུག་སྦྲུལ་ཚང་ལྟ་བུ། །མཐོང་ནས་ཚེ་འདིའི་བྱ་བ་ཐམས་
ཅོད་ལ། །མངོན་ཞེན་གཏིང་ནས་ལོག་པའི་བྱ་བཏང་བ། །འགྲོ་བའི་མགོན་
པོ་སྐྱབས་མགོན་ཞབས་དཀར་རྗེ། །ཚོགས་དྲུག་རང་གྲོལ་ཞབས་ལ་གསོལ་
བ་འདེབས། །བདག་གཞན་འགྲོ་བའི་བློ་སྣ་ཆོས་ལ་བསྒྱུར། །དར་དོའི་འཁྲུལ་
སྣང་ཞི་བར་བྱིན་གྱིས་རློབས། །དཔལ་ལྡན་རྩ་བའི་བླ་མ་རིན་པོ་ཆེ། །
བདག་གི་སྙིང་གར་པདྨའི་ཟེའུ་འབྲུ་ལ། །འབྲལ་བ་མེད་པར་རྟག་པར་
བཞུགས་ནས་ཀྱང་། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་
གསུང་ཐུགས་ཀྱི་དངོས་གྲུབ་སྩལ་དུ་གསོལ། །ཀཱ་ཡ་ཝཱཀྐ་ཙིཏྟ་སརྦ་སིདྡྷི་ཕ་
ལ་ཧཱུྃ༔ གང་དག་ཕྱོགས་བཅུ་སྟོང་གི་འཇིག་རྟེན་ན། །བདེ་གཤེགས་སློབ་

མར་གྱུར་པ་གང་སུ་དག །དེང་འདིར་སྟོན་པའི་ཆོས་ཀྱི་ཆར་འབེབས་པ། །
ཉན་པར་འདོད་པ་ཐམས་ཅད་འདིར་གཤེགས་ཤིག །ལྷ་ཡི་སྐད་དང་ཀླུ་དང་
གནོད་སྦྱིན་སྐདེ། །གྲུལ་བུམ་དག་དང་མི་ཡི་སྐད་རྣམས་དང་། །འགྲོ་བ་ཀུན་
གྱི་སྒྲ་སྐད་ཅི་ཙམ་པ། །ཐམས་ཅད་སྐད་དུ་བདག་གིས་ཆོས་བསྟན་ཏོ། །དེ་
ཚེ་ནམ་མཁའ་ལྷ་ཡི་ཆོས་ཉན་དང་། །བར་སྣང་དཀར་ཕྱོགས་སྐྱོང་བའི་གཞི་
བདག་དང་། །ས་གཞི་ཐམས་ཅད་འགྲོ་བ་རིགས་དྲུག་དང་། །བར་དོའི་
སེམས་ཅན་གཅིག་ཀྱང་མ་ལུས་པ། །དམ་ཆོས་ཉན་ཕྱིར་འདིར་གཤེགས་
དད་གུས་བསྐྱེད། །ན་མོ་གུ་རུ་བྷྱ༔ ན་མོ་བུདྡྷ་ཡ། ན་མོ་དྷཱརྨ་ཡ། ན་མ་སངྒ་
པཿ འདིར་འཚོགས་པའི་སྐལ་ལྡན་མཆོག་བླ་མ་དང་སེར་མོ། སྐྱེས་པ་ཕོ་མོ་
འབྲེལ་བ་ཐོགས་ཚད་རྣམས་ཀྱི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ།
ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ། ལམ་གྱི་འཁྲུལ་བ་ཞི་བར་
བྱིན་གྱིས་བརླབ་ཏུ་གསོལ། འཁྲུལ་སྣང་ཡེ་ཤེས་སུ་འཆར་བར་བྱིན་གྱིས་
བརླབ་ཏུ་གསོལ། ཟབ་ལམ་གྱི་རྟོགས་པ་དང་བྱང་ཆུབ་ཀྱི་སེམས་རིན་པོ་
ཆེ་རྣམ་པ་གཉིས་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། །འདིར་འཚོགས་
པའི་སྐལ་ལྡན་རྣམས་ཀྱིས་གསུང་མཆོག་གི་རྒྱལ་པོ་ཡི་གེ་དྲུག་མའི་སྒྲ་དབྱངས་
འུར་དི་རི་རི་སྒྲོག་པར་ཞུ། ཨོཾ་མ་ཎི་པདྨེ་ཧཱུཾ་ཧཱི༔ མ་ཎི་ཅི་ནུས་བཟླས། སྐལ་
ལྡན་འདིར་འཚོགས་པ་རྣམས་ཀྱི་དམ་པའི་ཆོས་བསྒྲུབ་པའི་བར་ཆད་བདུད་
དང་འགལ་རྐྱེན་མི་མཐུན་པའི་ཕྱོགས་ཐམས་ཅད་ཉེ་བར་ཞི་ནས། མཐུན་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
རྐྱེན་ལེགས་པའི་ཚོགས་ཐམས་ཅད་གོང་ནས་གོང་དུ་འཕེལ་ཞིང་ས་དང་ལམ་
གྱི་ཡོན་ཏན་ཐམས་ཅད་རྫོགས་ནས་འཕགས་པ་སྤྱན་རས་གཟིགས་ཀྱི་གོ་
འཕང་བརྙེས་པར་གྱུར་ཅིག གནས་སྐབས་ཚེ་དང་བསོད་ནམས་ཐམས་ཅད་
ཟླ་བ་ཡར་གྱི་ངོ་བཞིན་འཕེལ་ནས་ནད་མཚོན་འཁྲུགས་རྩོད་ཐམས་ཅད་ཞི་
བར་བྱིན་གྱིས་བརླབ་ཏུ་གསོལ། །སེམས་ཅན་རྣམས་ཀྱི་བསམ་པ་དང་། །
བློ་ཡི་བྱེ་བྲག་ཇི་ལྟ་བར། །ཆེ་ཆུང་ཐུན་མོང་ཐེག་པ་ཡི། །ཆོས་ཀྱི་འཁོར་ལོ་
བསྐོར་དུ་གསོལ། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་
ཆུབ་བར་དུ་བདག་གི་ནི་སྐྱབས་སུ་མཆི། །བདག་གིས་ཆོས་འཆད་བགྱིས་
པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །
འོ་ནམ་མཁའ་དང་མཉམ་པའི་སེམས་ཅན་ཐམས་ཅད་རྣམ་མཁྱེན་བླ་ན་མེད་
པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་མྱུར་བ་ཉིད་
དུ་ཐོབ་པར་གྱུར་ཅིག ཐོབ་ན་ཅི་མ་རུང་སྙམ་ནས། དེའི་ཆེད་དུ་ཆོས་འཆད་
ཉན་སྒོམ་སྒྲུབ་གང་གི་དུས་སུ་དེ་ལྟ་བུ་གསོལ་བ་བཏབ་ལ། བསམ་པ་རྒྱ་ཆེ་
བ་བྱང་ཆུབ་སེམས་ཀྱི་ཀུན་སློང་དེ་གལ་ཆེ། དངོས་གཞི་དམིགས་མེད་དམ་
པ༑ སྦྱོར་བ་སེམས་བསྐྱེད་དམ་པ།༽ མཇུག་བསྔོ་བ་དམ་པ་དེ། ཐེག་ཆེན་
ལམ་གྱི་རྩ་བ་དམ་པ་གསུམ་ཡིན་ཏེ། དེ་གལ་ཆེའོ། །འོ་དེ་ཡང་བོད་གངས་
ཅན་གྱི་ལྗོངས་འདིར་རབ་བྱུང་བཅུ་དྲུག་པའི་བསྐལ་བ་ཆུ་སྤྲེལ་གྱི་ལོ་ཁམས་
ལ༑ རྨ་རྒྱལ་སྦོམ་ར་གངས་ཀྱི་རི་བོའི་ལྷོ་ཕྱོགས། རྨ་ཡུལ་མཐོང་ན་དགའ་

བ་ཀུན་གྱི་སྨོན་ཞིང་ཡིད་དུ་འོང་བའི་གནས་ནས། སྟག་བླ་དཀོན་མཆོག་
རྒྱལ་མཚན་དེ་ཉིད་ཟླ་བ་བདུན་པའི་ཚེས་ཉེར་གཅིག་ལ། ཤི་མིན་གསོན་
མིན་གྱི་ནད་ཅིག་གིས་ཐེབས་ནས། འབྱུང་བཞིའི་སྒྱུ་ལུས་མགོ་མཇུག་མེད་
པར་མི་བདེ་བའི་སྣང་བ་ཤར་ནས། དེའི་ངང་ལ་རྨི་ལམ་འོད་གསལ་གྱི་
ཉམས་སྣང་ལ། མདུན་གྱི་ནམ་མཁར་འཇའ་འོད་འཁྲིགས་པའི་ཀློང་དུ།
ཨོ་རྒྱན་རྡོ་རྗེ་འཆང་ལ། རྒྱ་གར་གྱི་རིག་འཛིན་བརྒྱད། རྩ་བརྒྱུད་ཀྱི་བླ་མ་
ཐམས་ཅད་ནི། ཀུན་མཁྱེན་ཀློང་ཆེན་རབ་འབྱམས། རིག་འཛིན་འཇིགས་
མེད་གླིང་པ། འཇིགས་མེད་འཕྲིན་ལས་འོད་ཟེར། འཇིགས་མེད་རྒྱལ་བའི་
མྱུ་གུ། འཇིགས་མེད་ཆོས་ཀྱི་དབང་པོ། རྒྱལ་སྲས་གཞན་ཕན་མཐའ་ཡས།
མཁན་ཆེན་པདྨ་བཛྲ། མི་འགྱུར་ནམ་མཁའི་རྡོ་རྗེ། ཀུན་བཟང་བདེ་ཆེན་རྡོ་
རྗེ༈ འཇིགས་མེད་པདྨ་བདེ་ཆེན་བཟང་པོ། སྤྱན་རས་གཟིགས་དབང་བསྟན་
འཛིན་དར་རྒྱས། སྐྱབས་མགོན་ཚོགས་དྲུག་རང་གྲོལ་སོགས། དབང་དང་
གདམས་ངག་ཆོས་འབྲེལ་ཐོབ་པའི་བླ་མ་ཐམས་ཅད་ལ། རྒྱལ་བ་ཞི་ཁྲོ་རབ་
འབྱམས་ཀྱི་ལྷ་ཚོགས་ཀྱིས་བསྐོར་བ། ཞི་བ་ལ་ལོངས་སྐུའི་ཆས་ཅན། ཁྲོ་
བོ་ལ་ཁྲོ་བོའི་ཆས་ཅན། རྩ་བརྒྱུད་བླ་མ་ཐམས་ཅད་ནི་རྣལ་འབྱོར་བའི་ཆས་
ཅན། རབ་བྱུང་ངུར་སྨྲིག་གི་ཆས་ཅན། གོས་དཀར་ལྕང་ལོའི་ཆས་ཅན།
པཎྜི་ཏ་ཡི་ཆས་ཅན་སོགས། སངས་རྒྱས་བྱང་སེམས་དཔག་ཏུ་མེད་པའི་འཁོར་
གྱིས་བསྐོར་པ། འཇའ་འོག་ཐིག་ལེའི་ཀློང་དུ་བཞུགས་ཡོད་པའི་ཉམས་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཤར། མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པ་སོགས། རྡོ་རྗེའི་ཆོས་
སྐྱོང་བའི་སྲུང་མ་བསྟན་སྲུང་དམ་ཅན་རྒྱ་མཚོའི་ཚོགས་ཐམས་ཅད་མེ་དཔུང་
ཀློང་དུ་བྱོན་ཡོད་པའི་ཉམས་ཤར། ཡང་མདུན་གྱི་ནམ་མཁར་འཇའ་འོག་
ཐིག་ལེའི་ཀློང་དུ། ཡི་དམ་ཇོ་བོ་ཐུགས་རྗེ་ཆེན་པོ་འཕགས་པ་སྤྱན་རས་
གཟིགས་ལ། རྒྱལ་ཡུམ་འཕགས་མ་སྒྲོལ་མ་དང་། རྒྱལ་སྲས་བྱང་ཆུབ་སེམས་
དཔའ་ཉེ་བའི་སྲས་ཆེན་བརྒྱད་ཀྱིས་བསྐོར་བ། མངོན་སུམ་དུ་མཐོང་བའི་
ཉམས་ཤར། དེའི་དུས་སུ་སྤྱན་རས་གཟིགས་ཀྱི་ཞལ་ནས་འདི་སྐད་གསུང་
པའི་ཉམས་སྣང་ཤར། བུ་ཉོན་ཅིག་ཉོན་ཅིག་རིགས་ཀྱི་བུ། །ཁྱོད་གཏད་
མེད་ནམ་མཁའི་རྣལ་འབྱོར་བ། །ལྷ་ཐུགས་རྗེ་ཆེན་པོས་སྐྱོང་བའི་བུ། །
སེམས་མ་ཡེངས་རིག་པ་ཡར་ལ་གཏོད། །ང་ཇོ་བོ་ཁ་སར་པ་ཎི་ཡིན། །མི་
ཁྱོད་ལ་སྐད་ཅིག་འབྲལ་མ་མྱོང་། །སྙིང་རུས་པའི་གཏིང་ནས་གསོལ་བ་
ཐོབ། །གསུང་ཡི་གེ་དྲུག་མའི་མགུར་དབྱངས་སྒྲོགས། །མར་རིགས་དྲུག་
གི་སེམས་ཅན་བྱང་སེམས་བསྐྱེད། །ཕྱི་ཚོགས་དྲུག་གི་ཡུལ་སྣང་འགགས་ན་
ཡང་། །ནང་འོད་གསལ་གྱི་སེམས་ཉིད་ཧྲིག་གེ་བ། །ཆོས་དམ་ཆོས་རྫོགས་
པ་ཆེན་པོ་ལ། །དུས་རྒྱུན་དུ་གོམས་འདྲིས་སོང་བ་ཡིས། །ཕྱི་འབྱུང་བཞིའི་
ཕུང་པོ་མལ་ན་ལུས། །ནང་རིག་པའི་ཁྱེའུ་ཆུང་བར་དོར་འཁྱམས། །གཤིན་
ལ་དོང་གཤིན་ཆུ་ཁམ་པ་དང༌། །གཤིན་ཐང་གི་སྐྱ་མོ་འཛད་མེད་དང་། །
ཡ་ང་བའི་གཡང་ས་གསུམ་དང་ནི། །མ་ངེས་པའི་རྟགས་དྲུག་ཤར་རེ་རན། །

གཤིན་རྗེའི་སྐྱེས་བུ་ཐམས་ཅད་ཀྱི། །ཧཱུཾ་ཧཱུཾ་དང་ཕཊ་ཕཊ་ཀྱི་སྒྲ་སྒྲོག་པ། །
སོད་སོད་དང་རྒྱོབ་རྒྱོབ་ཀྱི་སྒྲ་སྒྲོག་པ། །འབྲུག་སྒྲ་སྟོང་དུས་གཅིག་སྒྲོག་པ་
བཞིན། །གཤིན་རྗེའི་ནི་སྐྱེས་བུ་དཀར་ནག་གཉིས། །ལྷན་ཅིག་སྐྱེས་པའི་
ལྷ་དང་ནི། །མཉམ་པོར་འོང་བའི་བདུད་ཡིན་པས། །དགེ་སྡིག་གི་རྩིས་གྲངས་
ལེན་པ་ཡིན། །ཞེས་གསུང་བའི་སྣང་བའི་ཉམས་སྣང་ཤར། དེའི་དུས་སུ་ཉི་
མ་ལྷོ་ཕྱོགས་ནས་ལྷ་ཕྲུག་གཞོན་ནུ་དཀར་པོ་དར་དཀར་པོའི་ལྭ་བ་གྱོན་པ་
རལ་པའི་ཐོད་གཙུག་སྤྱི་བོར་བཅིངས་པ། དར་དཀར་པོའི་གལ་ཏ་ཕྲག་ལ་
བཀལ་བ་ཤིན་ཏུ་འཛུམ་པའི་རྣམ་འགྱུར་ཅན་དུང་གི་ཤྭ་ཆུང་གྲུ་བཞི་གློ་ལ་
བཏགས་པ་ཞིག སྤྲིན་དཀར་པོ་འཕྲེད་ལ་རྒྱུག་པ་ཞིག་གི་སྣེ་ལ་ཆིབས་ནས་
ཤར་གྱིས་བྱུང་། དེ་དང་མཉམ་དུ་བདུད་ནག་པོ་གཞོན་ནུ་ཁྲོ་གཏུམ་ཅན་སྣམ་
ནག་གི་ལྭ་ཐུང་གྱོན་ཞིང་རལ་བ་གྱེན་ལ་བརྗེས་པ། རེ་ནག་གི་གལ་ཏ་འཕྲག་
ལ་གཟར་བ། སོལ་བའི་ཤྭ་ནག་གྲུ་བཞི་གློ་ན་བཏགས་པ་ཞིག རླུང་འཚུབས་
མ་ནག་པོས་བསྐོར་ནས་གྱི་ལེར་བྱུང་བ་ལ། བདག་གི་སྔོན་ཆད་འདི་འདྲ་
བའི་གཟུགས་ཅན་མཐོང་མ་མྱོང་། འོན་ཀྱང་ལྷ་བདུད་ཀྱི་ཚུལ་དུ་སྣང་བའི།
གཏམ་མང་དུ་ཡོད་ཀྱི་རྣ་འོ་སྙམ་ནས་འདི་སྐད་ཅེས་དྲིས་སོ། །རྗེ་ཐར་བའི་
ལམ་སྟོན་འགྲན་ཟླ་བྲལ། །དཔལ་འཇིགས་མེད་པདྨ་བདེ་ཆེན་ཞབས། །
སྤྲང་ཡུས་ཅན་གྱི་བུ་ལ་ཐུགས་རྗེས་གཟིགས། །ལས་ངན་གྱི་འདམ་རྫབ་སྐེམ་
དུ་གསོལ། དུས་དོ་ནུབ་ཉི་མའི་དམར་ཐག་ལ། །མཐོང་མ་མྱོང་གཞོན་ནུ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
དཀར་ནག་གཉིས། །དབྱིངས་མི་མངོན་ནམ་མཁའི་ལྷོ་ཕྱོགས་ནས། །སྤྲིན་
དཀར་ནག་གི་རྟ་ཕོ་ཞོན་ནས་བྱུང་། །གཏམ་མཚར་པོ་ཡོད་ཀྱང་ཡིད་མ་
ཆེས། །ཁྱོད་ད་ནངས་འོང་བ་གང་གི་ཡུལ། །དོ་ནུབ་གར་འགྲོ་མངགས་མི་
སུ། །དོན་ཆེད་ཅི་གཉེར་མཚན་ཇི་སྐད། །ཡུལ་དང་སྡེ་རིགས་གང་དུ་
གཏོགས། །དྲིས་པའི་གཏམ་དེ་གསོལ་པོར་ཤོད། །ཅེས་སྨྲས་པས་ལྷ་ཕྲུག་
དཀར་པོ་དེ་ཡིས་འཛུམ་པའི་མདངས་ཀྱི་བསུས་ཏེ་གུས་གུས་ལྟར་འདི་སྐད་
ཟེར་རོ། །ཀྱེ། གསོན་ཅིག་དགོངས་ཤིག་རྣལ་འབྱོར་བ་ཁྱོད་ཉོན་ཅིག ཁྱོད་
གྲོགས་མེད་གཅིག་པུ་འདུག་ལུགས་ལ་བལྟས་ན། ཡི་དམ་ལྷ་དང་འབྲལ་མེད་
ཡོད་པ་ཞིག་འདྲའོ། །ཁྱོད་བྱམས་དང་སྙིང་རྗེ་ཆེ་ལུགས་ལ་བལྟས་ན། འཕགས་
པ་ཐུགས་རྗེ་ཆེན་པོ་འགྲུབ་ཡོད་པ་དང་འདྲ་བ། མཚན་ལྡན་གྱི་མ་ཎིའི་དར་
ལྕོག་མང་ལུགས་ལ་བལྟས་ན། འབྲེལ་ཚད་ཐམས་ཅད་ཐར་བའི་ལམ་ལ་
འདྲེན་པ་ཞིག་ལོས་ཡིན།ཐུགས་དམ་མ་ཎི་ཡིག་དྲུག་བརྩོན་ལུགས་ལ་བལྟས་
ན༑ འཁོར་བ་དོང་ནས་སྤྲུགས་པ་ལ་དཀའ་ཚེགས་ཅི་ཡོད་བསམ་པ་ལོས་
ཡིན། ང་ནི་དཀར་པོ་ལྷ་ཡི་བུ་ཡིན་པས། ཆོས་མཛད་ཡོངས་ཀྱི་སྡོང་གྲོགས་
བྱེད་མཁན་ཡིན། །རྣལ་འབྱོར་རྣམས་ཀྱི་ཁ་འཛིན་བྱེད་མཁན་ཡིན། །འཇིག་
རྟེན་མི་རྣམས་དགེ་བ་གང་སྒྲུབ་ཀྱང་། །རྡེའུ་དཀར་པོ་བསོགས་པ་ཡིན་པའི་
ཕྱིར། །དགེ་སྡིག་གཏན་ལ་ཕབ་པའི་རྩིས་གྲངས་མཁན། །དུང་གི་གྲྭ་ཆུང་འདི་
ལ་ལྟོས་ཤིག་ཟེར། །ད་ནི་ཁྱོད་བར་དོའི་སྐབས་ལ་ཐོན་པ་ཡིན་པས་འཇིགས་

པའི་གདེངས་ཅི་ཡོད་ཟེར། ང་ནི་གཤིན་རྗེ་ཆོས་རྒྱལ་གྱི་ཁྲིམས་ར་ནས་རྣལ་
འབྱོར་གྱི་དཔང་ཕྱུག་ཁྱོད་འབོད་པ་ལ་འོང་བ་ཡིན། ང་ནི་དཀར་པོ་ལྷ་ཡི་བུ་
ཡིན། ཁྱོད་པར་དོ་གཅོད་པའི་གདམས་པ་ཅི་ཡོད། ཚིག་དེ་ལ་མྱུར་དུ་ལན་
ཅིག་ཐོབ་ཅེས་ཟེར་ནས་འདུག་གོ །དེ་ལ་ངས་ལན་འདི་སྐད་བཏབ་བོ། །
ཨོཾ་མ་ཎི་པདྨེ་ཧཱུྃ་ཧཱུྃ༔ ཀྱི། དགོང་མོ་དོ་ནུབ་ཉི་མའི་དམར་ཐག་འདི་ལ་སྤྲིན་
དཀར་པོའི་ནང་ན་ལས་ཀྱི་བུ་ཆུང་དཀར་པོ་ལ་ལན་འདེབས་པ་ནི། སྤྱིར་
ཁམས་གསུམ་སེམས་ཅན་ཐམས་ཅད་མི་རྟག་པའི་རང་བཞིན་ཡིན་ན་སྤྲང་པོ་
ངའི་ཕུང་པོ་རྟག་པ་ཅི་ཡོད་སྙམ་ནས་རྒྱུན་དུ་ངས་མི་རྟག་པ་སྒོམ་ནས་བློ་རྟག་
འཛིན་གྱི་བསམ་པ་ད་སྔ་རྒྱུད་ལ་ཡོད་མ་མྱོང་ལགས། དགྲ་འཆི་བདག་གི་
བདུད་དེ་ནམ་ཐོན་ཡོང་བསམས་ཏེ་བསྒུགས་ནས་བསྡད་པས། དུས་དོ་དགོང་
སླེབས་པ་འདི་ལ་ཨ་རེ་དགའ། ང་རེ་སྐྱིད་བསམ་ཡོད། ད་སྔ་སྐྱེ་འཆི་སྡུག་
བསྔལ་མྱོང་མྱོང་ནས། དུས་ད་རེས་བར་དོ་ཆོད་པའི་གདམས་པ་ང་ལ་ཡོད་
ལགས། ལུས་འབྱུང་བ་བཞི་ལས་གཡར་བོ་ཡིན་པས། བདག་པོ་རང་གི་ཁྱེར་
སོང་ན་བསམ། སེམས་སྟོང་གསལ་ནམ་མཁའི་རང་བཞིན་འདི་ནི། ལྷ་རྡོ་
བོ་ཐུགས་རྗེ་ཆེན་པོའི་ཐུགས་ཀར་ཐིམ་ན་བསམ་ཡོད། སྔོན་མ་མཐོང་བའི་
དམྱལ་བའི་གནས་ན་ལྟད་མོ་མང་པོ་ཞིག་ཡོད་པ་ཚོར་མྱོང་སྟེ། ད་རེས་རང་
རང་གི་མིག་གིས་མཐོང་ན་སྙམ། དཔོན་ཆོས་རྒྱལ་ཟེར་བའི་གྲགས་ཆེན་པོ་
ཞིག་ཡོད་པ་དེའི་རང་ཞལ་མངོན་སུམ་དུ་མཐོང་ན་བསམ་ཡོད། སྲིད་པ་ལས་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཀྱི་མེ་ལོང་ཟེར་བ་དེ་གསལ་སྒྲིབ་ཅི་ཡང་མེད་པ་ཞིག་དེ་རིང་བལྟས་ན་བསམ།
ཆོས་མཚན་ལྡན་མ་ཎིའི་དར་ལྕོག་འདི་ལ་ཐུགས་རྗེ་དང་བྱིན་རླབས་སྟོབས་
དང་ནུས་མཐུ་ཅི་ཡོད་མིག་གིས་མཐོང་ན་བསམ། གསུང་མཆོག་གི་རྒྱལ་པོ་
མ་ཎི་ཡི་གེ་དྲུག་མ་འདི་དང་། འགྲོ་བའི་མགོན་པོ་གུ་རུ་པདྨ་ཀཱ་ར་དང་། འཁོར་
རིག་འཛིན་གྲུབ་ཐོབ་རྒྱ་མཚོས་བསྐོར་བ་ཁྱེད་རྣམས་ལ་གསོལ་བ་འདེབས་
སོ༑ ༑ཨོཾ་མ་ཎི་པདྨེ་ཧཱུྃ་ཧཱུྃ༔ ཤི་དམྱལ་བའི་ལོ་རྒྱུས་མང་པོ་ཞིག་རྣ་བས་ཚོར་མྱོང་
སྟེ༑ དུས་དེ་རིང་མིག་གིས་མཐོང་ན་བསམ་ཡོད། ང་འཇིག་རྟེན་ཕ་རོལ་ཏུ་
འགྲོ་དགོས་དུས་ལ་བབས་པ་ཡིན་པས། དཀོན་མཆོག་ཀུན་འདུས་ཀྱི་ངོ་བོ་
མགོན་པོ་ཐུགས་རྗེ་ཆེན་པོ། རིགས་བདག་འོད་དཔག་མེད། སྲས་ནོར་བུ་
འཛིན་པ། སྲས་མོ་རིགས་སྔགས་འཛིན་པ། ཆོས་སྐྱོང་བྲག་ལྷ་མགོན་པོ། མྱུར་
མཛད་ཡེ་ཤེས་ཀྱི་མགོན་པོ་ཕྱག་དྲུག་པ། མགོན་པོ་ཚོགས་ཀྱི་བདག་པོ་མ་
ཧཱ་ཀཱ་ལ། ལྷ་དམག་བྱེ་བ་དུང་ཕྱུར། དཔལ་ལྡན་ལྷ་མོ་སྔགས་ཀྱི་སྲུང་མ་ཨེ་
ཀ་ཙ་ཏི། ཁྱབ་མཇུག་ཆེན་པོ་རྡོ་རྗེ་ལེགས་པ། ཞིང་སྐྱོང་ཆེན་པོ་ཀུན་དགའ་
གཞོན་ནུ། གནོད་སྦྱིན་ཆེན་པོ་ཡང་ལེ་བེར། རིགས་གསུམ་མགོན་པོའི་
སྤྲུལ་པ་སེང་ཆེན་ནོར་བུ་དགྲ་འདུལ་སོགས་དང་། སྤྱན་རས་གཟིགས་སྤྲུལ་
ལྷ་ཡི་སྲས་པོ་རྨ་རྒྱལ་སྦོམ་ར་སོགས། རྡོ་རྗེའི་ཆོས་སྐྱོང་བའི་སྲུང་མ་རྣམས་
དང༌། དཀར་ཕྱོགས་ལ་མངོན་པར་དགའ་བའི་ལྷ་ཀླུ་ཐམས་ཅད་འདིར་བྱོན་
ཅིག་དགོངས་སུ་གསོལ། བདག་ཅག་གི་ལྷ་གཅིག་ལ་བཏབ་པ། ཇོ་

བོ་ཐུགས་རྗེ་ཆེན་པོ། སྔགས་གཅིག་ལ་གསོལ་བ་བཏབ་པ། གསུང་མཆོག་
ཡི་གེ་དྲུག་མ། ཆོས་གཅིག་ལ་གསོལ་བ་བཏབ་པ། ཆོས་མཚན་ལྡན་མ་ཎིའི་
དར་ལྕོག་ཁྲི་ཕྲག་ཅིག་ཡོད་བསམ། སྐྱབས་གནས་དེ་རྣམས་མདུན་གྱི་ནམ་
མཁར་བྱོན་ཡོད་པའི་ཉམས་ཤར། གསོལ་བ་འདེབས་སོ་བྱིན་གྱིས་རློབས་
ཤིག ཉམ་ཐག་པའི་སྤྲང་རྒན་བདག་དང་བདག་ཅག་གི་ཕ་མ་ཉེ་འབྲེལ་ཆོས་
དང་ཟང་ཟིང་གི་ཕན་གནོད་ཀྱི་འབྲེལ་བ་ཡོད་པའི་ཚེ་ལྡན་ཚེ་འདས་ཅི་ཡོད་
པ་ཐམས་ཅད་དང་། མཁའ་ཁྱབ་ཀྱི་སེམས་ཅན་ཐམས་ཅད་སྤྱིར་འཁོར་བ་
དང་དགོས་ངན་སོང་གསུམ་དང་བར་དོའི་འཇིགས་སྐྲག་ལས་སྒྲོལ་བའི་ཕྱིར་
དུ་མ་ཎིའི་འཛབ་དབྱངས་སྒྲོག་པར་ཞུ། ཨོཾ་མ་ཎི་པདྨེ་ཧཱུྃ་ཧཱུྃ༔ འདིར་འཚོགས་
པ་ཀུན་གྱིས་མ་ཎིའི་འུར་སྒྲ་སྒྲོག་པར་ཞུ། མ་ཎི་ཅི་ནུས་ཟློས། ཞེས་བདག་
གི་གསོལ་བ་རྩེ་གཅིག་ཏུ་བཏབ་པ་ཙམ་གྱིས་མདུན་གྱི་ནམ་མཁར་འཇའ་འོད་
ཐིག་ལེའི་ཀློང་དུ་ཕྱག་ན་པད་དཀར་འཆང་བ། མཚམས་ལ་འཇིགས་མེད་
རྒྱལ་བའི་མྱུ་གུ། སྤྱན་རས་གཟིགས་སྤྲུལ་རྗེ་བཙུན་བླ་མ་བསྟན་འཛིན་དར་
རྒྱས། སྤྱན་རས་གཟིགས་སྤྲུལ་སྐྱབས་མགོན་ཞབས་དཀར་ཚོགས་དྲུག་རང་
གྲོལ། ཕྱག་ན་པད་དཀར་འཆང་བ་ཨོ་རྒྱན་འཇིགས་མེད་ཆོས་ཀྱི་དབང་པོ།
སྤྱན་རས་གཟིགས་ཀྱི་རྣམ་སྤྲུལ་སེང་སེང་སྨྱུང་གནས་བ་ཆེན་པོ་བློ་བཟང་བསྟན་
པའི་རྒྱལ་མཚན། སྨྱུང་གནས་ཀྱི་རྣལ་འབྱོར་བ་དགེ་སློང་དོན་ཡོད་རྒྱལ་
མཚན། སྤྱན་རས་གཟིགས་སྤྲུལ་དངུལ་ཆུ་ཐོགས་མེད་རིན་པོ་ཆེ། ཡང་ཕྱག་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ན་པདྨ་དཀར་འཆང་བ་འཇིགས་མེད་པདྨ་བདེ་ཆེན་བཟང་པོ་སོགས་རྩ་རྒྱུད་
ཀྱི་བླ་མ་ཐམས་ཅད་མདུན་གྱི་ནམ་མཁར་བྱོན་ཡོད་པའི་ཉམས་ཤར། དེའི་
དུས་སུ་བདག་གིས་གསོལ་བ་རྩེ་གཅིག་ཏུ་བཏབ་པས་རྩ་བའི་བླ་མ་འགྲོ་བའི་
མགོན་པོ་འཇིགས་མེད་པདྨ་བདེ་ཆེན་བཟང་པོས་བདག་ཅག་ལ་འདི་སྐད་
གསུངས་སོ། །བུ་མ་ཡེངས་མ་ཡེངས་རིགས་ཀྱི་བུ། །མགོན་ཡི་དམ་ཐུགས་
རྗེ་ཆེན་པོ་དང་། །ང་པདྨ་བདེ་ཆེན་བཟང་པོ་རྣམས། །མི་ཁྱོད་དང་སྐད་ཅིག་
འབྲལ་མ་མྱོང་། །ཁྱོད་དང་འབྲེལ་ཐོགས་སེམས་ཅན་རྣམས། །འདྲེན་པའི་
དེད་དཔོན་ཆེན་པོ་ཡིན། །བར་དོ་དང་ངན་སོང་གསུམ་ལ་སོགས། །འཇིགས་
པ་ལས་སྒྲོལ་བའི་དོན་ཕྱིར་དུ། །ངེད་བླ་མ་རྣམས་ནི་ཡོང་བ་ཡིན། །གསོལ་
བ་རྩེ་གཅིག་ཐོབ་མཛོད་ཅིག །ཁྱོད་འཇིགས་སྐྲག་དངངས་གསུམ་མི་དགོས་
ཏེ༑ ངེད་རྣམས་ཀྱིས་ཁྱོད་ལ་མགོན་སྐྱབས་དང་སྡོང་གྲོགས་བྱེད་པ་ཡིན་པས།
ཁྱོད་བར་དོའི་འཇིགས་སྐྲག་དང་། ངན་སོང་གསུམ་ལ་སོགས་པ་ལ་འགྲོ་དོན་
བྱོན་དུས་ཁྱོད་ནམ་མཁའི་དབྱིངས་ལ་བྱ་ལྟར་འཕུར་ཆོག བར་སྣང་ཁམས་
ལ་གློག་ལྟར་དུ་འཁྱུག་ཆོག ས་གཞིའི་ཁམས་ལ་རླུང་ལྟར་དུ་འཚུབ་ཆོག ད་
ནི་ཕྱོགས་བཅུའི་རྒྱལ་བ་སྲས་དང་བཅས་པ་རྣམས་འདིར་བྱོན་ཅིག ལས་
དཀར་པོའི་ཁ་མགོན་བྱེད་པའི་ལྷན་ཅིག་སྐྱེས་པའི་ལྷ་དེ་ཉིད་བུ་ཆུང་དཀར་
པོའི་གཟུགས་སུ་གྲུབ་པ་ཁྱོད་ཆོས་ལྡན་གྱི་རྣལ་འབྱོར་བ་འདིའི་སྡོང་གྲོགས་
དུས་ལ་བབས་སོ། །མྱུར་དུ་བྱོན་ཅིག་ཅེས་གསུངས་པས་ལྷ་ཡི་བུ་ཆུང་དཀར་

པོ་དེ་ཡང་དེར་ཐོན་འདུག ཤིན་ཏུ་འཛུམ་པའི་རྣམ་འགྱུར་སྟོན་པའི་དགའ་
སྤྲོ་དཔག་ཏུ་མེད་པའི་ཧ་ཧ་ཟེར་ཞིང་ཁྱོད་བླ་མ་དང་འབྲལ་བ་མེད་པ་དེ་ངོ་
མཚར་ཆེ་ལགས། ཁྱོད་རྫུ་འཕྲུལ་གྱི་བགྲོད་དགོས་པས། དེ་དུས་ཞབས་ཞུ་
ངས་སྒྲུབ་པ་ཡིན་གསུངས་སོ། །དེ་ནས་མདུན་གྱི་ནམ་མཁར་འཇའ་འོད་དཀར་
པོ་ཞིག་ནུབ་ཕྱོགས་སུ་འཐེན་ཡོད་པ་ཁྱེད་ནུབ་བདེ་ཆེན་ཞིང་དུ་བགྲོད་པའི་
ལམ་འདི་ཡིན་ཀྱང་། ད་དུང་དུས་ལ་མ་བབས་གསུངས་སོ། །དེ་ནས་འདིར་
འཚོགས་པ་རྣམས་ཀྱིས་མ་ཎིའི་པད་དབྱངས་སྒྲོག་པར་ཞུ། ཨོཾ་མ་ཎི་པདྨེ་ཧཱུྃ་
ཧཱི༔ ཡང་འདྲེ་བུ་ཆུང་ནག་པོ་དེ་ཡར་ལངས་ཏེ་ཁྲོས་པའི་ཚུལ་བསྟན་ནས་མིག་
རྩ་དམར་ལྷོག་ལྷོག་བྱེད་ཅིང་། སྡང་མིག་གིས་བལྟ་ཞིང་། ཤུགས་གླུ་ཚག་
ཚག་ལེན་ནས། མ་གུས་པའི་སྤྱོད་ལམ་སྣ་ཚོགས་སྟོན་ཞིང་འདི་སྐད་ཟེར་རོ། །
ཀྱེ་མ་ཀྱི་ཧུད་ཤས་ངན་པོ། མི་ཆོས་དང་ལྷ་ཆོས་མི་ཤེས་པའི་གླང་རྒན་འདྲ་
འདྲ། རོ་ཉལ་མཁན་ཁྱོད་དུད་འགྲོ་འདྲ་བ་ཡིན་ནོ། །འཇིག་རྟེན་མི་དང་མི་
མཐུན་པའི་སྨྱོན་པ་དང་འདྲའོ། །གཙང་གཙོགས་མེད་པའི་ཁྱི་ཕག་དང་མཚུངས་
སོ༑ ༑བསྐྱེད་རྫོགས་དང་ཉམས་ལེན་གང་ཡང་མེད་པའི། ཆུ་ནག་པོའི་ནང་
དུ་ཡོས་ཁྲ་གཏོར་ཏེ་ཆུ་ཡོན་བཏང་བ་དང་གཅིག ཤིང་དུད་དང་དྲི་གསུར་
ཟས་སྣ་ཚོགས་ཀྱི་ཐབས་གཞོབ་བཏང་ནས་བསང་གསུར་ཡིན་ཟེར་བ་དང་
གཉིས། རྡོ་ལེབ་ཀྱི་ངོ་ལ་ཀྱག་ཀྱོག་བྲིས་ནས་མ་ཎིའི་རྡོ་མཁར་ཟེར་ནས་
མགྲོན་ལམ་ཆེན་པོ་རེ་བཅད་ནས་འདུག རས་ཡུག་དུམ་རེ་བཅད་ནས་ངོས་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ལ་སྣག་ཚའི་ནག་ཁྲ་བྱེད་ནས་དབྱུག་པའི་མགོ་ལ་ངཅིང་ནས་རླུང་ལ་བཀྱགས་
ཏེ་ཇོ་དར་མང་པོ་གདབ་ཡོད་ཟེར་བའི་ངོ་མཚར་གྱི་གཏམ་སྒྲོག་པ་དང་། ཁ་
ཞེ་དོན་དང་མི་ལྡན་པའི་ལུས་སྦྱིན་ཟེར་ནས་ཕཊ་སྒྲ་དྲག་པོས་ས་འདར་འདར་
བྱེད་པ་དང་། དོན་ལ་བབས་དུས་ཁབ་དང་སྐུད་པ་ཙམ་ཞིག་གཏོང་མི་ཕོད་
པའི། གཅོད་ལོག་བདུད་ཀྱི་བསྟན་པ་དེ་ལྟ་བུ་དང་། མཁར་ཀོང་ནང་དུ་སའི་
འབུ་འབུ་བཅུག་སྟེ་ས་ཚྭ་འབུམ་ཐེར་མང་པོ་བརྡབས་ཡོད་ཟེར་བ་དེ། བྱང་
ཆུབ་སེམས་ཀྱིས་རྩིས་མ་ཟིན་པའི་དགེ་བ་དེ་རྣམས་གཟུགས་བརྙན་ལྟ་བུ་ཡིན་
པས་ཡང་དག་པའི་ཆོས་མ་ཡིན་ནོ། །ཕན་པ་མེད་དོ། །ད་ཆོས་མེད་སྡིག་རྒན་
ཁྱོད་འདྲ་བ་འཇིག་རྟེན་ཁམས་ན་ཡོད་པ་མ་རེད། ཁྱོད་དཀོར་གྱི་རྐྱལ་བ་སྡིག་
པའི་ཕུང་པོ་དུག་གི་སྡོང་པོ། ངན་སོང་གི་སྣ་འདྲེན། ཤི་གསོན་ཐམས་ཅད་
ལ་བརྫུན་གྱི་མགོ་བསྐོར། ལོག་པའི་བཤེས་གཉེན་དཀོར་ཟན་མགོ་རིལ་
སྤྱང་ཀི་རྒྱབ་སེར། ཁྱོད་ཀྱི་དཀོར་ཟས་རི་བོ་ཙམ་ཅི་འདྲ་ཟོས། དཀོར་ཆུ་རྒྱ་
མཚོ་ཙམ་ཅི་འདྲ་འཐུང་། བསམ་བློ་ཐོངས་དང་། ཤི་གསོན་གྱི་དཀོར་རྫས་
དུག་ཆུ་ནག་པོ་དེ། ཕ་མ་དང་ཉེ་འབྲེལ་ལ་སྦྱིན་ནས། སྡིག་ཉོ་དང་སྡིག་ཚོང་
བྱས་པས་སྡིག་པའི་ས་བོན་བཏབ། ད་ཁྱོད་ལ་ཐར་བའི་ཐབས་གང་ན་ཡོད།
ངན་སོང་གསུམ་མ་གཏོགས་འགྲོ་ས་མེད་དོ། །ཞེས་ཟེར་རོ། །ད་དཀོར་ཟན་
མགོ་རིལ་སྤྱང་ཀི་རྒྱབ་སེར། ཁྱོད་མི་ཚེ་སྐྱ་མོ་སྟོང་ཟད་དུ་འགྲོ་ཚར། ལུས་
རྒས་ཏེ་འཁྱོག ཁ་ཡི་སོ་ནི་ལྟུང་། མགོའི་སྐྲ་དཀར་པོར་སོང་། གདོང་གཉེར་

མས་གང་། ལག་དབྱུག་པ་བཟུང་ནས་དེ་ལ་བརྟེན་ནས་གོམ་པ་འདར་འདར་
བྱས་ཏེ་འགྲོ་མི་ནུས་པའི་དུས་ཡིན་པས། ཚེ་འདིར་སྣང་གི་འཁོར་བའི་བྱ་
བཞག་བསྒྱུར་རན་པ་ཡིན། ད་ནི་ཕྱི་མའི་ལས་དོན་དགེ་བ་གང་ན་ཡོད། ཤི་
གསོན་གྱི་དཀོར་ཟས་དད་ཟས་གཤིན་ཟས་མང་པོ་ཆུད་ཟོས་སུ་བཏང་ནས།
ད་ནི་གཤིན་གསོན་གྱི་དཀོར་བདག་མང་པོས་ཁྱོད་སྒུག་ཡོད་པས། ད་མྱུར་
དུ་འགྲོ་དགོས་པའི་དུས་ལ་བབས་པས་འདི་ནས་ཉི་མ་ལྷོ་ཡི་ཕྱོགས་སུ་དཔག་
ཚད་བརྒྱ་ཡི་ཕ་རོལ་ན་ཤི་གསོན་ཕྱེ་བའི་ལ་མོ་ཆེ་གཤིན་ལ་དམར་པོ་དགུང་
ལ་ཟུག་ཡོད་དོ། །ཁྱོད་དེ་ན་ལས་མཁན་མང་པོས་སོད་སོད་དང་རྒྱོབ་རྒྱོབ་
ཀྱི་སྒྲ་མི་སྙན་པ་སྒྲོག་བཞིན་དུ་འགྲོ་དགོས་པས་འཇིགས་སྐྲག་གི་སྡུག་བསྔལ་
མི་བཟོད་པ་ཡོད་དོ། །དེ་ལས་ཐར་དུས་མུན་པ་ནག་པོའི་བསུ་མ་ཡོད། རྒྱབ་
ཅིག་སོད་ཅིག་ཧ་ཧ་ཟེར། ལས་ངན་ཁྱོད་ནི་སྙིང་རེ་རྗེ། ཧོ་ཧོ། ད་གཤིན་ཆུ་
ཁོམ་པ་རིབ་མེད་ལ་འབུད་དགོས་ཏེ། དེ་ཡང་ཟངས་ཆུ་དང་ཁྲོ་ཆུ་དམར་པོའི་
ཆུ་ཆེན་འབབ་པ་ལ། ཁ་ཞེང་ལ་འདོམ་པ་བརྒྱ་ཡོད་ཁྲོ་ཆུ་ཁོལ་མའི་རྦ་རླབས་
ཀྱི་རི་རབ་ཀྱང་བཤིག་ལ་ཁེད་པ། ཁྲག་གི་ཆར་པ་བབས་པས་ཉི་ཟླ་གཉིས་
ཀྱང་ཐང་ལ་འཕེན་ལ་ཁད་ཡོད་པ། དེ་ལ་འགྲོ་བའི་དུས་ལ་བབ་པོ། །
སྐྱབས་མེད་མགོན་མེད་ཉམ་ཐག་པོ། །སྐབས་རེར་བལྟས་ན་སྙིང་རེ་རྗེ། །
སྐབས་རེར་བལྟས་ན་སྙིང་རེ་ན། །གསོན་ཚེ་ཤི་གསོན་མང་པོའི་མགོ་བསྐོར་
བསྐོར་ནས། ད་ཁྱོད་ཀྱི་རང་མགོ་མི་ཐོན་ཞེས་ཟེར་རོ། །འདིར་འཚོགས་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
པ་ཀུན་གྱིས་མ་ཎིའི་འུར་སྒྲ་སྒྲོགས། ཡང་གཤིན་ཐང་སྐྱ་མོ་ལ་འགྲོ་དགོས་
པའི་ལག་པ་བརྐྱང་བསྐུམ་ཙམ་ཡང་མ་རིག་པའི། མུན་པ་ནག་པོ་འཁྲིགས་
ཡོད་པའི་སྟེང་ན་ཉི་མ་ཁ་དགུ་ཤར་ཞིང་། དེའི་འོད་ཀྱིས་སྐྲག་ཅིང་། འོག་གི་
ས་གཞི་ཐམས་ཅད་མེ་མ་མུར་གྱི་འོབས་ཀྱིས་གང་ཞིང་ཡོད་པས། སོང་ཀྱང་
འཛད་པ་མེད་པ་དེ་ལྟ་བུ་ལ་འགྲོ་དགོས་པ་ཡིན་པས་སྡིག་ཆེན་ཁྱོད་སྙིང་རེ་
རྗེ༑ ཡ་རེ་ང་ཡི་རེ་མུག་འདིར་འཚོགས་པ་རྣམས་ཀྱིས་མ་ཎིའི་འུར་སྒྲ་ཞུ།
ཨོཾ་མ་ཎི་པདྨེ་ཧཱུྃ་ཧཱི དེ་ནས་ཡང་རེ་ཞིག་སོང་བ་ན། ལྕགས་བསྲེག་གི་ས་གཞིའི་
སྟེང་དུ། སེང་གེ་ཆེན་པོ་བརྒྱད་ཀྱིས་བཏེགས་པའི་ཁྲི་མཐོ་ཞིང་ཡངས་བའི་
སྟེང་ན་འཇམ་དཔལ་གཤིན་རྗེ་གཤེད་ཀྱི་སྤྲུལ་པ་གཤིན་རྗེ་ཆོས་ཀྱི་རྒྱལ་པོ་
བཞུགས་ཡོད་པའི་སྐུ་མདོག་མཐིང་ནག་ཞལ་བཞི་ཁྲོ་ཞིང་གཏུམ་པ་ཁྲོ་བོའི་
ཚུལ་ཅན་སྤྱན་བཅུ་གཉིས་སྡང་མིག་ཏུ་བསྒྲད་པས་བསྐལ་བའི་མེ་ཆེན་འབར་
བ༑ ཤངས་ནས་བསྐལ་བའི་རླུང་ནགས་འཚུབས་པ། ལྗགས་གློག་དམར་
ལྟར་དུ་འཁྱུགས་པ། སྐུ་ལ་མི་མགོ་སྐམ་རློན་གྱི་ཕྲེང་བ་ལ་སོགས་པའི་ཁྲོ་བོའི་
ཆས་ཐམས་ཅད་ཀྱིས་བརྒྱན་པ། ཕྱག་གཡས་ཁྲམ་ཤིང་ཀླད་ལ་བསྐོར་ཞིང་།
གཡོན་པས་ལེགས་ཉེས་འབྱེད་པའི་མེ་ལོང་འོད་ཀྱི་འཛམ་གླིང་ཁྱབ་པ་ཕྱག་
ན་བསྣམས་པ། ཞབས་གཉིས་འདོར་སྟབས་ཀྱི་མ་ཧེ་རབ་ཏུ་ཁྲོས་པའི་གདན་
ལ་བཞུགས་པ་སྐུ་ལ་མེ་དཔུང་རབ་ཏུ་འབར་ཞིང་མེ་སྟག་གི་ཚྭ་ཚྭ་འཕྲོ་བ། བ་
སྤུ་ནས་ལྕགས་ཀྱི་སེར་བ་འབེབས་པ། རལ་བ་དམར་སེར་གྱེན་ལ་བརྗེས་

པས་ཉི་ཟླ་ཀྱང་སྒྲིབ་ལ་ཁོད་པ། སྐན་སྒྲ་རེ་བརྡབས་པས་ཚེ་གནམ་ས་སྟེང་
འོག་འགྱུར་ལ་ཁད་པ། འཁོར་དུ་གཤིན་རྗེ་དང་ལས་མཁན་སྟག་གཟིག་དོམ་
དྲེད་ཀྱི་མགོ་བརྙན་ཅན། ལག་ན་མཚོན་ཆ་སྣ་ཚོགས་ཐོགས་ཤིང་། ཧཱུཾ་ཧཱུཾ་
ཕཊ་ཕཊ་དང་སོད་སོད་དང་རྒྱོབ་རྒྱོབ་ཀི་སྒྲ་དང་བསོ་སྒྲ་དི་རི་རི་བྱེད་ཅིང་སྡིག་
ཅན་རྣམས་ཀྱི་མཐོང་ན་མགོ་འགས་ཤིང་བརྒྱལ་བར་འགྱུར་བ། དུས་གསུམ་
སངས་རྒྱས་ཀྱིས་མཐོང་ཀྱང་འདར་ཤིག་ཤིག་བྱེད་པའི། གཤིན་རྗེའི་ཁྲིམས་
ར་ན་ལས་ངན་ཁྱོད་ནི་ཁྲིད་རྒྱུ་ཡིན་པས། མགོན་སྐྱབས་དང་སྡོང་གྲོགས་ཡོད་
ན་འབོད་རན་པ་ཡིན། དཔའ་བོ་ཡོད་ན་འཐོབ་རན། བླ་སྲོག་གཤིན་རྗེའི་
ཁྲམ་ལ་ཐེབས། མ་འདུག་མ་འདུག་མྱུར་དུ་འགྲོ། ཞེས་ཟེར་ཞིང་ལས་མཁན་
རྣམས་ཀྱི་ལག་ན་ཞགས་པ་ཐོགས་ནས་སྐེ་ལ་བཀོན་ཏེ་ད་འགྲོ་དགོས་ཟེར།
འཛམ་གླིང་རྒྱལ་པོའི་བཀའ་ཁྲིམས་བཞིན། ཨ་ཝ་གླང་མགོ་དང་གདུག་པ་
སྦྲུལ་མགོ་ཅན། སྡར་མ་སྤྲེལ་མགོ་ཅན་སོགས་ལས་མཁན་ཐམས་ཅད་སྙིང་
རྗེ་ཆུང་། ཁྲིམས་ཁ་ཚ། མྱུར་དུ་འགྲོ་དགོས་ཟེར་བས། ང་རང་ཤིན་ཏུ་སྐྲག་
ནས་འགྲོ་མི་ཕོད་ཟེར་ཞིང་འདུག་པས། དེ་དུས་དབང་མེད་དུ་ཁྲིད་སོང་ནས།
མི་སྙན་པའི་ཚིག་མང་པོ་བརྗོད་ཀྱང་། ངས་མི་འཇིགས་པའི་གདེངས་ཐོབ་
པའི་ངང་ནས་ལན་བཏབ་པ་ནི།
ཀྱི༑ གངས་རིའི་མགོན་པོ་སྤྱན་རས་གཟིགས། །རྗེ་བླ་མ་རྣམས་དང་དབྱེར་
མེད་པའི། །འཁྲུལ་སྣང་གི་བར་དོའི་འཇིགས་སྐྲག་སྐྱོབས། །བདག་གསོལ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
འདེབས་བུ་ལ་ཐུགས་རྗེས་ཟུངས། །ཨོཾ་མ་ཎི་པདྨེ་ཧཱུྃ་ཧི༔ ཀྱེ། ལེགས་པར་
ཉོན་ཅིག འདྲེ་བུ་ནག་པོ་ཁྱོད་ཉོན་ཅིག ཞེ་ནག་དུག་གི་སྡོང་པོ་ལ། །མདོག་
ནག་གདོང་ལ་ཁྲོ་གཉེར་ཅན། །མི་སྡུག་པའི་རེ་བའི་ལྭ་ནག་གྱོན་པ། སྡིག་
པའི་གལ་ཏ་ནག་པོ་སྡིག་པའི་ཁ་གྲངས་རྡེའུ་ནག་པོ་ལ་བརྩིས་ནས་ཕྲག་ལ་
ཁུར་བ། རླུང་ནག་འཚུབ་མ་ཞབས་ལ་ཞོན་པ། ཁ་ནས་མི་གཙང་བའི་དྲི་མ་
ཐུ་ལེ་བ། འདྲེ་དམག་མང་པོས་འཁོར་གྱི་བསྐོར་བ་ཁྱེད་རྣམས་ཉོན་ཅིག མ་
ཎིའི་འུར་སྒྲ་སྒྲོགས།
ཨོཾ་མ་ཎི་པདྨེ་ཧཱུཾ་ཧཱི༔ འོ་ད་དེ་རིང་ཁྱོད་ལ་ལན་འདེབས་པ་ནི། འདི་ལྟར་ཁྱེད་
ལ་ལན་ཞིག་མ་བཏབ་ན། སྤྱིར་ན་སངས་རྒྱས་བསྟན་པའི་ཆེ་བ་འཆོར། དགོས་
སུ་ནག་པོ་སྡིག་པའི་ལས་རྣམ་པ་སྣ་ཚོགས་དར་ནས་ཡུལ་ཁམས་ཕུང་ལ་སྦྱོར་
བ་ཡིན་པས་ད་ཁྱེད་རྣམས་ཉོན་ཅིག ང་ནི་སྐྱེ་ས་འཁྲུངས་ཡུལ་བཤད་ན། བོད་
གངས་ཅན་ལྗོངས་ཀྱི་མདོ་སྨད་མགོ་ལོག་སྲིན་པོའི་ཡུལ་དུ་སྐྱེས་པ་ཡིན་པས།
ང་ཡི་མིང་ལ་སྤྲང་བན་དཀོན་མཆོག་རྒྱལ་མཚན་ཟེར་བ་ཡིན། འོ་ད་བླ་མ་དང་
ཡི་དམ་བསྟེན་ཏེ་དམ་པའི་ཆོས་སྒྲུབ་པའི་རིམ་པ་ནི། སྐྱབས་མཆོག་མཚུངས་
མེད་འགྲོ་བའི་མགོན་པོ་སྤྱན་རས་གཟིགས་དང་། ཨོ་རྒྱན་འཇིགས་མེད་ཆོས་
ཀྱི་དབང་པོ། གྲུབ་དབང་རྫོགས་ཆེན་པ་ཐུབ་བསྟན་ཆོས་ཀྱི་རྡོ་རྗེ་སོགས།
བླ་མ་མང་པོས་གཞོན་པའི་དུས་ནས་རྗེས་སུ་བཟུངས་ནས། ལམ་མཁན་བླ་
མ་ནི་མ་ནོར། དམ་ཆོས་རྫོགས་པ་ཆེན་པོ་བསྒོམས་ནས་རང་རིག་རང་ངོ་

འཕྲོད་དེ་མཐར་ཐུག་གི་ལམ་མ་ནོར། ཡི་དམ་ཇོ་བོ་ཐུགས་རྗེ་ཆེན་པོ་ལ་བསྟེན་
ནས། འབྲེལ་ཚད་ཐར་ལམ་ལ་བཀོད་པས་བསླུ་མེད་ཀྱི་སྐྱབས་དེ་མ་ནོར།
ཆོས་གསུང་མཆོག་གི་རྒྱལ་པོ་མ་ཎི་ཡི་གེ་དྲུག་མ་དུང་ཕྱུར་གཉིས་ལྷག་ཙམ་
བགྲངས་བས་བཟླས་བརྗོད་ཀྱི་སྔགས་ངས་མ་ནོར་བསམ། རང་ཟས་རེ་འབྱོར་
དུས་འཕགས་པ་ཐུགས་རྗེ་ཆེན་པོ་སོགས་དཀོན་མཆོག་གསུམ་གྱི་ཞིང་ས་ལ་
མཆོད་ནས། ཚོགས་བསགས་པའི་ཞིང་ས་དེ་མ་ནོར། དད་ཟས་དང་གཤིན་
ཟས་རེ་འབྱོར་དུས་མཚན་ལྡན་གྱི་མ་ཎིའི་དར་ལྕོག་ཁྲི་དར་ལྷག་ཙམ་བཏབ་
པ་དེ་རླུང་གིས་བསྐྱོད་ཅིང་ཡོད་དོ། །རང་གཞན་སེམས་ཅན་ཐམས་ཅད་ཀྱི་
དོན་དང་དཀོར་སྦྱངས་ཀྱི་དགེ་བའི་རྩ་བ་དེ་ལས་ལྷག་ཅི་ཡོད་བསམ་ནས་བསྔོ་
སྨོན་གྱི་རྒྱས་གདབ། ས་བདག་མེད་ལ་ཚྭ་འབུམ་མང་པོ་བཏབ། ཆུ་སེར་སྣ་
མེད་པའི་ཡོན་ཆབ་དང་ཆུ་གཏོར་བཏང་། བསང་དང་གསུར་མཆོད་སོགས་
མཆོད་སྦྱིན་མང་པོ་བྱས། རྡོ་བདག་མེད་ལ་མ་ཎིའི་རྡོ་འབུམ་མང་པོ་བཞེངས།
སངས་རྒྱས་དང་བྱང་སེམས་ཀྱི་སྐུ་གཟུགས་ས་རྡོ་ལ་མང་པོ་བཞེངས། སེམས་
ཅན་གྱི་དོན་དགེ་བསྐུལ་གྱི་ཆེད་དུ་ཡིན་སྙམ་ནས། མ་ཎིའི་དུང་འཁོར་དང་
མཆོད་རྟེན་ཁ་ཤས་བཞེངས། དེ་རྣམས་བསྔོ་སྨོན་གྱིས་རྒྱས་གདབ་ཡོད། ད་
གཤིན་ལ་དམར་པོ་དང་། གཤིན་ཆུ་ཁམ་པ་དང་། གཤིན་ཐང་སྐྱ་མོ་འཛད་
མེད་སོགས་ལ། ཡ་ང་བ་དང་འཇིགས་སྐྲག་བསམ་གྱིས་མི་ཁྱབ་པ་ཡོད་ཀྱང་།
ང་ལ་ནི་འཇིགས་སྐྲག་མི་དགོས་པའི་གདེངས་ནི་ཡོད། ང་འཆི་བའི་ཚེ་ན་སྲོག་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཆད་པའི་ནད་གཟེར་མེད་པ་དང་། ང་ན་བའི་དུས་སུ་ན་ཚ་ཟུག་གཟེར་མེད་
པ་དེ། ཡི་དམ་ཐུགས་རྗེ་ཆེན་པོ་དང་ཆོས་མཚན་ལྡན་གྱི་མ་ཎིའི་དར་ལྕོག་
བཞེངས་པའི་བྱིན་རླབས་ཡིན་པར་བསམ། བོདག་གསོལ་བ་འདེབས་སོ་
བྱིན་གྱིས་རློབས། །ང་ན་དུས་སངས་རྒྱས་སྨན་གྱི་བླ། །འཆི་དུས་མགོན་པོ་
འོད་དཔག་མེད། །ལྟོ་ལྡོག་དུས་རོ་བརྒྱ་ལྡན་པའི་ཟས། །ཁ་སྐོམ་དུས་ལྷ་ཡི་
བདུད་རྩི་དང་། །འཁྱག་ན་སྲབ་འཇམ་ལྷའི་གོས། །ལྷ་ཡི་དམ་ཐུགས་རྗེ་ཆེན་
པོ་མཁྱེན། །ཆོས་མཚན་ལྡན་མ་ཎིའི་དར་ལྕོག་མཁྱེན། །བླ་མ་ཐུགས་རྗེ་ཆེན་
པོས་བྱིན་གྱིས་རློབས། །ལར་གཤིན་ལ་དམར་པོ་མཐོ་ན་ཡང་། །ཆོས་མཚན་
ལྡན་མ་ཎིའི་དར་ལྕོག་ཡོད། །བྱམས་སྙིང་རྗེ་གཉིས་ཀྱི་མཁའ་ལ་བགྲོད། །
ལར་མཐོ་ན་རང་སྡུག་རང་མཐོ་ཡིན། །གཤིན་ཆུ་ཁམ་པ་རབ་མེད་ཀྱང་། །
ལྷ་ཐུགས་རྗེ་ཆེན་པོ་གྲུ་བ་བཟང་། །ཆོས་མཚན་ལྡན་དར་ལྕོག་རླུང་གིས་
གཅོད། །ཆུ་ཆེ་ན་རང་ཆེ་རང་སྡུག་ཡིན། །ཐང་གཤིན་ཐང་སྐྱ་མོ་འཛད་མེད་
དེ༑ ༑ཆོས་མཚན་ལྡན་དར་ལྕོག་དཀར་པོ་དང་། །ལྷ་ཡི་དམ་ཐུགས་རྗེ་ཆེན་
པོ་མཁྱེན། །མགོན་སྤྱན་རས་གཟིགས་དང་དབྱེར་མེད་དང་། །དཔལ་པདྨ་
བདེ་ཆེན་བཟང་པོ་མཁྱེན། །ལམ་རྫོགས་ཆེན་ལྟ་བ་རྟོགས་པའི་གདེངས། །
ནམ་མཁའ་ལ་ཁྱུང་གི་ཚུལ་དུ་འགྲོ། །དཔོན་ཆོས་རྒྱལ་གཤིན་རྗེའི་འཇིགས་
སྐྲག་ཀྱང་། །ཆོས་དགེ་བ་ཅན་གྱི་གཙུག་པ་ཡིན། །སྡིག་པ་ཅན་ཚོ་བྲོས་ས་
ཡིན། །ཚིག་བདེན་རྫུན་གཉིས་ཀྱི་ཤན་འབྱེད་ཡིན། །ལས་དཀར་ནག་གཉིས་

ཀྱི་དཔང་པོ་ཡིན། །ཆོས་དགེ་བ་ཅན་གྱི་སྣང་ངོ་ལ། །སྐྱབས་སྤྱན་རས་གཟིགས་
དབང་མཐོང་པ་ཡིན། །མི་སྡིག་ཆེན་རྣམས་ཀྱི་སྣང་ངོ་ལ། །གཤིན་རྗེའི་
གཟུགས་སུ་ཤར་བ་ཡིན། །ཞེས་སོ། །ད་ནི་དེ་རིང་འཇིགས་མི་དགོས་སོ། །
འོ༑ འདྲེ་བུ་ཆུང་ནག་པོ་ཁྱོད་ཁ་རོག་སྡོད་ཅིག་ཅེས། ངས་བཤད་མ་ཐག་ཏུ་
རླུང་ནག་འཚུབ་མ་ཞིག་དང་མཉམ་དུ་མེད་སོང་། ངས་ཉམས་སྣང་ལ་བར་
སྣང་ཁམས་ནས་ཕྱིར་མི་ཡུལ་དུ་བལྟས་པའི་ཚེ། ང་རང་ཉལ་སའི་ནང་དུ།
ཕུང་པོ་རོ་ལྟར་དུ་འདུག་པའི་ཉེ་འབྲེལ་རྣམས་ཀྱིས་ངུ་དིར་བྱེད་ཅིང་འདུག་ཡོད་
པས། ངས་བསམ་པ་ལ་ད་ནི་གསོན་པོའི་རེ་བ་མི་འདུག་པའི་ཐག་རེ་ཆོད་ཟེར་
བའི་ཉམས་སྣང་ཤར། དེའི་དུས་སུ་མདུན་གྱི་ནམ་མཁའ་ནས། བུ་ཆུང་དཀར་
པོས་འདི་སྐད་ཟེར་བ། ད་རེ་ཞིག་ཁྱོད་ཤི་བ་ཡིན་པས། ཕྱིར་ལ་ལྡོག་རྒྱུ་ཡོད་
དོ༑ །ཁྱོད་ལ་ན་ཚ་ཟུག་གཟེར་མེད་པ་ནི་ཡི་དམ་ཐུགས་རྗེ་ཆེན་པོ་དང་མཚན་
ལྡན་མ་ཎིའི་དར་ལྕོག་དང་། བླ་མའི་ཐུགས་རྗེ་ཡིན་པས་ད་ནི་འཇིགས་སྐྲག་
དངངས་གསུམ་མི་དགོས་སོ། །ད་དུང་གསོན་གྲང་ང་ཁམས་ཀྱི་མི་རྣམས་ལ་
འགྲོ་དོན་རྒྱ་ཆེན་པོ་ཡོད་དོ་ཞེས་གསུངས་པའི་ཉམས་སྣང་ཤར། དེ་ནས་ཕར་
བལྟས་པས་ནམ་མཁའི་ཁམས་ཐམས་ཅད་སྤྲིན་དམར་པོ་ཞིག་གི་གང་སོང་
བའི་ཉམས་ཤར། དེ་དུས་ངས་བུ་ཆུང་དཀར་པོ་ལ་སྤྲིན་དམར་པོ་ཞིག་འདུག་
པ་དེ་གང་གི་ཐད་ཡིན་དྲིས་པའི་ཚེ། སྤྲིན་མ་ཡིན་ཤི་གསོན་བྱེ་མའི་ས་མཚམས་
གཤིན་ལ་དམར་པོ་ཡིན་པས། ཁྱོད་རྫུ་འཕྲུལ་གྱི་བགྲོད་དགོས་པས་ཁྱོད་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
རང་ལ་རག་ལས་ཟེར་བ་ལ། གཤིན་ལ་དམར་པོ་གཅོད་པའི་དུས་སུ། ངས་
བླ་མ་དང་ཡི་དམ་ལ་གསོལ་བ་འདི་ལྟར་བཏབ་བོ། །ཀུན་གྱི་མ་ཎིའི་འུར་སྒྲ་།
སྒྲོགས། །
ཨོཾ་མ་ཎི་པདྨེ་ཧཱུྃ་ཧྲཱིཿ གནས་བདེ་ཆེན་ཆོས་དབྱིངས་ཕོ་བྲང་ནས། །རྗེ་འོད་
དཔག་མེད་མགོན་ལ་གསོལ་བ་འདེབས། །སེམས་འཁྲུལ་སྣང་བར་དོའི་ལ་
མོ་ཆེ། །རྨང་ནས་བཤིག་པར་ཐུགས་རྗེས་ཟུངས་ཤིག །ཡི་དམ་ཐུགས་རྗེ་
ཆེན་པོ་ལ་གསོལ་བ་འདེབས་སོ། །གུ་རུ་པདྨ་འབྱུང་གནས་ལ་གསོལ་བ་
འདེབས། །རྒྱལ་ཡུམ་ཡི་གེ་དྲུག་མ་ལ་གསོལ་བ་འདེབས། །མཚན་ལྡན་མ་
ཎིའི་དར་ལྕོག་ལ་གསོལ་བ་འདེབས། །མི་ལ་བཞད་པ་རྡོ་རྗེ་ལ་གསོལ་བ་
འདེབས། །སྤྱི་གཙུགས་ཉི་ཟླའི་གདན་སྟེང་ན། །མགོན་འཇིགས་མེད་པདྨ་
བདེ་ཆེན་ལ་གསོལ་བ་འདེབས། །བདག་གསོལ་བ་འདེབས་སོ་ཐུགས་རྗེས་
དགོངས། །ལས་འཁྲུལ་སྣང་གི་བར་དོའི་ལ་མོ་ཆེ། །རྨང་ནས་བཤིག་པར་
ཐུགས་རྗེས་ཟུངས་ཤིག །ཞེས་གསོལ་བ་བཏབ་པས་ལྷོ་ནུབ་ཀྱི་ཕྱོགས་ཀྱི་
སྤྲིན་དཀར་པོ་དར་ཡུག་བསྐྱངས་འདྲ་ཞིག་གི་སྣེ་ལ། འཇའ་ཚོན་སྣ་ལྔའི་འོད་
ཟེར་ས་ལེར་བྱུང་། དེའི་དབུས་སུ་བླ་མ་དང་གཉིས་སུ་མེད་པའི་ཐུགས་རྗེ་
ཆེན་པོ་འཇིག་རྟེན་དབང་ཕྱུག སྐུ་མདོག་ཤེལ་ལྟར་དཀར་བ། ཞལ་གཅིག་
ཕྱག་བཞི་པ། ཞབས་གཉིས་བཞེངས་སྟབས་སུ་བཞུགས་པ། སྲས་ནོར་བུ་
འཛིན་མ། སྲས་མོ་རིགས་སྔགས་འཛིན་མ་ཡུམ་ཡི་གེ་དྲུག་མ་ལ་སོགས་པ་

གཙོ་འཁོར་ཁྲ་ལམ་མེ་བྱུང་བ་ཞིག་གི་ཉམས་ཤར། དེ་ནས་སྐད་ཅིག་གི་མདུན་
གྱི་ནམ་མཁར་གུ་རུ་རྡོ་རྗེ་གྲོ་ལོད་སྟག་ལ་ཆིབས་པ་ཞིག་བྱོན་ནས་ཕྱག་ན་མ་
ཎིའི་ཇོ་དར་དགུང་ལ་ཐུག་པ་ཞིག་གིས། ལ་དེ་ལ་ལན་གསུམ་བརྒྱབ་པས་
རྨང་ནས་བཤིག་སོང་བའི་ཉམས་ཤར། ད་སོང་དང་ཐར་འགྲོ་ཟེར་བའི་སྣང་
བ་ཤར། ཡང་ལྷའི་བུ་ཆུང་དཀར་པོ་དེས། དེ་༼ད་དེ་ཁྱེད་ཀྱི་ཡིད་ཆེས་སམ་ཟེར་རོ།།
ངས་མངོན་སུམ་དུ་མིག་གིས་མ་མཐོང་ན་སུ་ཡིད་མི་ཆེས་ལགས། ཡང་སོང་
བ་ནི། ནམ་མཁའ་ཐམས་ཅད་ན་མེ་འབར་ཞིང་། ས་གཞི་ཐམས་ཅད་ཁྲག་
མཚོ་དང་ཁྲོ་ཆུ་དང་ཟངས་ཆུ་ཁོལ་མའི་ཆུ་ཆེན་པོ་ཞིག་བབས་ནས་གཞུང་ཐམས་
ཅད་གང་སོང་བུའི་ཉམས་ཤར། དེ་ནས་ལྷ་ཕྲུག་དཀར་པོ་དེའི་ཞལ་ནས། ཀྱི།
རྣལ་འབྱོར་ཁྱོད་ད་ནི་གཤིན་ཆུ་ཁམ་པ་རབ་མེད་ལ་ཐོན་པ་ཡིན་པས། ཁྱོད་
ཡི་དམ་གྱི་ལྷ་ལ་འབྲལ་མེད་ཞིག་ཡིན་པས། ཁྱོད་ཀྱི་བླ་མ་དང་ཡི་དམ་ལ་
གསོལ་བ་ཐོབ་ཅིག གསུངས་པའི་ཉམས་ཤར། འཚོགས་པ་ཀུན་གྱིས་མ་
ཎིའི་འུར་སྒྲ་ཞུ། །
ཨོཾ་མ་ཎི་པདྨེ་ཧཱུྃ་ཧཱུྃ༔ གཤིན་ཆུ་ཁམ་པ་ལ་འབུད་པའི་དུས་སུ་གསོལ་བ་འདི་
ལྟར་བཏབ་བོ། །ཆོས་སྐུ་སྣང་བ་མཐའ་ཡས་ལ་གསོལ་བ་འདེབས་སོ། །
ལོངས་སྐུ་ཐུགས་རྗེ་ཆེན་པོ་ལ་གསོལ་བ་འདེབས་སོ། །སྤྲུལ་སྐུ་པདྨ་འབྱུང་
གནས་ལ་གསོལ་བ་འདེབས་སོ། །འཇིགས་མེད་རྒྱལ་བའི་མྱུ་གུ་ལ་གསོལ་
བ་འདེབས་སོ། །སྤྱན་རས་གཟིགས་དབང་བསྟན་འཛིན་དར་རྒྱས་ལ་གསོལ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
བ་འདེབས་སོ། །ཨོ་རྒྱན་འཇིགས་མེད་ཆོས་ཀྱི་དབང་པོ་ལ་གསོལ་བ་འདེབས་
སོ༑ །བདག་གི་དྲིན་ཆེན་རྩ་བའི་བླ་མ་འཇིགས་མེད་པདྨ་བདེ་ཆེན་དཔལ་
བཟང་པོ་ལ་གསོལ་བ་འདེབས་སོ། །མྱུར་མཛད་ཡེ་ཤེས་ཀྱི་མགོན་པོ་ཕྱག་
དྲུག་པ་ལ་སོགས་བསྟན་སྲུང་དམ་ཅན་རྒྱ་མཚོ་ལ་གསོལ་བ་འདེབས་སོ། །
རྒྱལ་ཡུམ་ཡི་གེ་དྲུག་མ་ལ་གསོལ་བ་འདེབས་སོ། །ཆོས་མཚན་ལྡན་མ་ཎིའི་
དར་ལྕོག་ལ་གསོལ་བ་འདེབས་སོ། །སྤྲང་བན་བདག་ལ་བྱིན་གྱིས་རློབས་
ཤིག །རྩེ་གཅིག་གསོལ་བ་བཏབ་པའི་ཐུགས་རྗེ་ཡི། །ལས་འཁྲུལ་སྣང་གི་
གཤིན་ཆུ་རབ་མེད་པོ། །འདི་གཏིང་ནས་སྐེམ་པར་ཐུགས་རྗེས་ཟུངས། །
རྒྱལ་ཡུམ་འཕགས་མ་སྒྲོལ་མ་ལ་གསོལ་བ་འདེབས། །བདག་ཆུ་ཡིས་འཇིག་
པ་ལས་སྐྱོབ་ཏུ་གསོལ། །ཞེས་གསོལ་བ་བཏབ་པས་ལྷོ་ཕྱོགས་ནས་འབྲུག་
སྒྲ་མང་པོ་གྲགས་བྱུང་། མེ་ཏོག་དཀར་སེར་དམར་ལྗང་མང་པོའི་ཆར་བབས་
པའི་འཇའ་འོད་ཀྱི་གུར་ཁང་ནང་ན། འཕགས་པ་ཐུགས་རྗེ་ཆེན་པོ་ཕྱག་སྟོང་
སྤྱན་སྟོང་གངས་རི་ལ་ཉི་མ་ཤར་བ་ལྟ་བུ་ཞིག་བྱོན་ནས། བུའི་གདུང་ཤུགས་
དྲག་པོས་དེ་རིང་ཁྱོད་ཀྱི་ང་ཅི་ལ་འབོད་པ་ཡིན། ང་ཁྱོད་དང་སྐད་ཅིག་འབྲལ་
མ་མྱོང་། ད་འདི་ལྟར་བྱ་དགོས་གསུང་ནས་འཇའ་ཚོན་སྣ་ལྔའི་གུར་ཕུབ།
དེའི་འོག་ན་འཇའ་ཚོན་གྱི་གྲུ་ལྟ་བུ་འདུག་པ་དེའི་ནང་དུ་ཁྱོད་སྡོད་ཟེར་བའི་
སྣང་བ་ཤར། ཕྱོགས་བཞི་མཚམས་བརྒྱད་ཐམས་ཅད་མ་ཎིའི་ཇོ་དར་དགུང་
ལ་ཐུག་པ་བརྒྱ་སྟོང་ཁྲི་འབུམ་ཕྱག་ན་བསྣམས་པའི་གཞོན་ནུ་གོས་དཀར་ཅན་

གྲངས་མེད་པ་ཞིག་གིས་མ་ཎིའི་འཛབ་དབྱངས་སྒྲོག་བཞིན་དུ། གཤིན་ཆུའི་
སྟེང་ན་བྱ་ངང་བའི་རྒྱལ་པོ་འཕུར་བ་ལྟ་བུ་འཕུར་སོང་བའི་ཉམས་ཤར། ཡང་
ནམ་མཁའ་དང་ས་གཞི་བར་སྣང་ཐམས་ཅད་ནས་ཇོ་དར་ཀྱི་འུར་སྒྲ་དང་མ་
ཎིའི་འཛབ་དབྱངས་དི་རི་རི་སྒྲོག་པའི་སྣང་བ་ཤར། དེའི་དུས་སུ་བདག་
ཤིན་ཏུ་དད་པ་མོས་གུས་དྲག་པོ་བཟོད་བླག་མེད་པ་ཞིག་ཤར་ཏེ། ཤི་བར་
དོའི་གནས་འདི་ན་ཡི་དམ་ཐུགས་རྗེ་ཆེན་པོ་དང་མགོན་པོ་འོད་དཔག་མེད་
པ་དང་གུ་རུ་རིན་པོ་ཆེ་དང་། མཚན་ལྡན་མ་ཎིའི་དར་ལྕོག་དང་། དྲིན་ཆེན་
རྩ་བའི་བླ་མ་འདི་རྣམས་ཐུགས་རྗེ་དང་བྱིན་རླབས་མྱུར་བ་འདི་འདྲ་ཞིག་ངས་
མ་མཐོང་ངོ༌། །གུ་རུ་པདྨ་འབྱུང་གནས་དང་ཡི་དམ་ཐུགས་རྗེ་ཆེན་པོ་དང་
དབྱེར་མེད་པར་འདུག་པས། ཁོང་ཡང་ཐུགས་རྗེ་དང་འཕྲིན་ལས་ནམ་མཁའི་
གློག་ལས་མྱུར་བ་ཞིག་འདུག་སྙམ་པ་ཡང་ཡང་ཤར་རོ། །ཡང་ང་ལས་ཀྱི་རླུང་
དམར་དྲག་པོས་དེད་ནས་སོང་བ། གཤིན་ཐང་སྐྱ་མོ་ལ་ཐོན་པའི་སྣང་བ་
ཤར། ཐང་དེ་ལ་མུན་པ་ནག་པོ་ཞིག་འཁྲིགས་ནས་འདུག གློག་དམར་འཁྱུགས་
འཁྱུགས་གཡོ་ཞིང་མེ་སྟག་དམར་ཐོ་རོ་རོ་འཐོར་ནས་ཡུལ་ཁམས་ཐམས་ཅད་
གང་སོང་བའི་སྣང་བ་ཤར་ཚེ། ཡང་ལྷ་ཕྲུག་དཀར་པོ་དེའི་ཞལ་ནས། འོ་རྣལ་
འབྱོར་པ་ཁྱོད་གཤིན་ཐང་སྐྱ་མོ་དེ་ལ་ཐོན་པ་ཡིན། འོ་ཡི་དམ་ཀྱི་ལྷ་དང་འབྲལ་
མེད་ཞིག་འདུག་པས་གསོལ་བ་ཐོབ་ཅིག་ཟེར་བའི་སྣང་བ་ཤར། ངས་གཤིན་
ཐང་སྐྱ་མོ་གཅོད་དུས་བླ་མ་དང་ཡི་དམ་ལ་གསོལ་བ་འདི་ལྟར་གདབ་པོ། ། །

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
འདིར་འཚོགས་པ་ཀུན་གྱིས་མ་ཎི་སྒྲོགས་ཤིག ཨོཾ་མ་ཎི་པདྨེ་ཧཱུྃ་ཧི༔ མི་མངོན་
ནམ་མཁའི་དབྱིངས་ཤིག་ན། །རིག་བདག་སྣང་བ་མཐའ་ཡས་དང་སྤྱན་རས་
གཟིགས། །མཉམ་མེད་ཤཱཀྱ་ཐུབ་པ་དང་པདྨ་འབྱུང་། །རྒྱལ་བ་བློ་བཟང་
གྲགས་པ་ཡབ་སྲས་སོགས། །བདག་གསོལ་བ་འདེབས་སོ་བྱིན་གྱིས་རློབས། །
རྒྱལ་བའི་མྱུ་གུ་ཆོས་ཀྱི་དབང་པོ་དང་། །འཇིགས་མེད་པདྨ་བདེ་ཆེན་བཟང་
པོ་སོགས། །རྩ་བ་བརྒྱུད་པའི་བླ་མ་ཐམས་ཅད་ལ། །གསོལ་བ་འདེབས་སོ་
ཐུགས་རྗེའི་སྤྱན་གྱིས་གཟིགས། །ཡི་དམ་དབང་ཆེན་རྟ་མགྲིན་དམར་པོ་
སོགས། །བསྟན་སྲུང་མ་གཟའ་རྡོར་གསུམ་ཞིང་སྐྱོང་དང་། །གནོད་སྦྱིན་ཙིའུ་
དམར་ཡང་ལེ་བེར་ལ་སོགས། །རྡོ་རྗེའི་ཆོས་སྐྱོང་སྲུང་མ་ཐམས་ཅད་ལ། །
གསོལ་བ་འདེབས་སོ་རྣལ་འབྱོར་སྡོང་གྲོགས་མཛོད། །མོས་གུས་ཅན་གྱི་བུ་
ལ་ཐུགས་རྗེས་གཟིགས། །ཆོས་མཚན་ལྡན་མ་ཎིའི་དར་ལྕོག་སོགས། །
ངས་བཞེངས་པའི་ལྷ་རྟེན་ཆོས་གསུམ་གྱིས། །སྤྲང་བན་བདག་ལ་བྱིན་གྱིས་
རློབས། །བར་དོའི་འཇིགས་སྐྲག་གཤིན་རྗེའི་འཕྲང་ལ་སོགས། །འཇིགས་
པ་འདི་ལས་བསྒྲལ་དུ་གསོལ། །གཤིན་ཐང་སྐྱ་མོ་རླུང་ལ་བསྐུར། །སྡུག་
བསྔལ་མུན་པ་སང་དུ་གསོལ། །ཞེས་ངས་འོ་དོད་བོས་ཤིང་གསོལ་བ་དྲག་
ཏུ་བཏབ་པའི་མོད་ལ་རྣལ་འབྱོར་བ་ཨོ་རྒྱན་པད་ཞྭ་དབུ་ལ་གསོལ་བ། ཆོས་
གོས་ངུར་སྨིག་སྐུ་ལ་གསོལ་ཞིང་། ཕྱག་གཉིས་ན་རྡོར་དྲིལ་བསྣམས་ཏེ།
མཚན་ལྡན་མ་ཎིའི་དར་ལྕོག་དགུང་ལ་ཐུག་པ་ཞིག་ཕྱག་གཡས་ན་བཟུང་སྟེ་

དེའི་འཁོར་དུ་རྣལ་འབྱོར་གོས་དཀར་ལྕང་ལོ་ཅན་གྲངས་མེད་པ་ཞིག་དང་།
རབ་བྱུང་ངུར་སྨྲིག་གི་ཆས་ཅན་གྲངས་མེད་པ་ཞིག་བྱོན་ཏེ། གཙོ་བོའི་བླ་མ་
དེའི་ཞལ་ནས་འདི་སྐད་གསུངས་སོ། །
བུ་མ་འཇིགས་མ་འཇིགས་ང་ཡི་ཕྱི་ལ་ཤོག །ང་གཏད་མེད་ནམ་མཁའི་རྣལ་
འབྱོར་བ། །ལྷ་ཐུགས་རྗེ་ཆེན་པོའི་སྤྲུལ་པ་ཡིན། །ང་པདྨ་བདེ་ཆེན་བཟང་
པོ་ཡིན། །མི་ཁྱོད་དང་སྨོན་ལམ་འབྲེལ་བ་ཟབ། །ངས་འཁོར་གྱི་བླ་མ་འདི་
རྣམས་ནི། །རྗེ་ཐུབ་བསྟན་ཆོས་ཀྱི་རྡོ་རྗེ་དང་། །ཆོས་འབྲེལ་ཐོབ་པའི་བླ་མ་
རྣམས། །ཁྱོད་བར་དོ་བགྲོད་པའི་ལམ་མཁན་ཡིན། །ངན་སོང་གསུམ་ལས་
སྒྲོལ་བའི་ཕྱིར། །ཁྱོད་དང་འབྲེལ་ཐོགས་སེམས་ཅན་རྣམས། །འདྲེན་པའི་
དོན་ལ་བྱོན་པ་ཡིན། །ཞེས་གསུངས་ནས། བླ་མ་དེ་རྣམས་ཀྱི་ཕྱག་ན་མཚན་
ལྡན་མ་ཎིའི་ཇོ་དར་ཁྲ་བོ་དགུང་ལ་ཐུག་པ་རེ་ཕྱག་ན་བསྣམས་ནས། མ་ཎིའི་
མགུར་དབྱངས་སྒྲོག་བཞིན་དུ་བྱོན་སོང་བའི་ཉམས་ཤར། ད་ཁྱོད་རང་གིས་
གསོལ་བ་རྩེ་གཅིག་ཏུ་ཐོབ་གསུངས་པས། ངས་གསོལ་བ་རྩེ་གཅིག་ཏུ་བཏབ་
པས། །སྐད་ཅིག་ལ་སེ་གོལ་བརྡབ་པ་ཙམ་གྱི་གཤིན་ཐང་ཆོད་ནས། དམྱལ་
ཁམས་བཅོ་བརྒྱད་ཀྱི་ཕྱིའི་ལྕགས་རི་ནག་པོའི་སྒོ་དྲུང་དུ་སླེབས་པའི་སྣང་བ་
ཤར། གོང་གི་རྣལ་འབྱོར་བ་པདྨ་བདེ་ཆེན་དཔལ་བཟང་པོའི་ཕྱག་གཡས་
ན་མ་ཎིའི་པད་འཁོར་ཆེན་པོ་ཞིག་བསྐོར། གཡོན་ན་མཚན་ལྡན་མ་ཎིའི་ཇོ་
དར་ཆེན་པོ་ཞིག་ཐར་གྱིས་ས་ལ་བཙུགས། འཁོར་གྱི་བླ་མ་རྣམས་ཀྱི་ཕྱག་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ན་མ་ཎིའི་འཁོར་ལོ་རེ་དང་། ཕྱག་གཡོན་པ་མ་ཎིའི་ཇོ་དར་རེ་བསྣམས་ནས་
ཡུ་བ་ས་ལ་བཙུགས་ནས། བླ་མ་དེ་རྣམས་ཀྱིས་མ་ཎིའི་པད་དབྱངས་འཐེན་
པས་དམྱལ་ཁམས་བཅོ་བརྒྱད་པོ་འགུལ་འགུལ་ཤིག་ཤིག་ཟིང་ཟིང་། འདར་
འདར་བྱས་པའི་དམྱལ་བའི་ཡུལ་ཁམས་ཐམས་ཅད་ཀྱི་ལི་ལི་ལན་གསུམ་
འཁོར་བའི་སྣང་ཉམས་ཤར་བས། ཡང་ལྷ་བདུད་ཀྱི་བུ་དཀར་ནག་གཉིས་
པོས། ང་དེར་བཞག་ནས་ཡར་སོང་བའི་ཉམས་ཤར། གོང་གི་རྣལ་འབྱོར་
པ་བླ་མ་རྣམས་ཀྱི་གཙོ་བོ་དེ་ནི། བདག་གི་དྲིན་ཅན་རྩ་བའི་བླ་མ་མཚན་
བརྗོད་པར་དཀའ་བ་དོན་གྱི་སླད་དུ་མཚན་ནས་སྨོས་ན་འཇིགས་མེད་པདྨ་
བདེ་ཆེན་བཟང་པོ་ཡིན་ནོ་སྙམ་ནས། སྐྱབས་སུ་མཆིའོ། །ཐུགས་རྗེས་ཟུངས་
ཤིག འདིར་འཚོགས་པ་ཀུན་གྱིས་མ་ཎིའི་འུར་སྒྲ་སྒྲོགས་ཤིག
ཨོཾ་མ་ཎི་པདྨེ་ཧཱུྃ་ཧཱུྃ༔ ཀྱི། གངས་རིའི་མགོན་པོ་སྤྱན་རས་གཟིགས། །གངས་
ཅན་བོད་ཀྱི་ལྷ་སྐལ་ཡིན། །མགོན་སྤྱན་རས་གཟིགས་ལ་གསོལ་བ་འདེབས། །
མགོན་དེའི་ཡང་སྤྲུལ་བཤེས་གཉེན་ཚུལ། །དཔལ་འཇིགས་མེད་རྒྱལ་བའི་
མྱུ་གུ་དང་། །མགོན་སྤྱན་རས་གཟིགས་ཀྱི་རྣམ་སྤྲུལ་གང་། །དཔལ་པདྨ་བདེ་
ཆེན་བཟང་པོ་ལ། །བདག་གསོལ་བ་འདེབས་སོ་བྱིན་གྱིས་རློབས། །འཇིགས་
མེད་ཆོས་ཀྱི་དབང་པོ་དང་། །ངག་དབང་པདྨ་བསྟན་འཛིན་ལ། །བདག་
གསོལ་བ་འདེབས་སོ་བྱིན་གྱིས་རློབས། །ཀུན་བཟང་བདེ་ཆེན་རྡོ་རྗེ་དང་། །
མདོ་ཁམས་གྲུབ་དབང་རྫོགས་ཆེན་པ། །ཐུབ་བསྟན་ཆོས་ཀྱི་རྡོ་རྗེ་དང་། །

རྒྱལ་སྲས་གཞན་ཕན་མཐའ་ཡས་དང་། །མཁན་ཆེན་པདྨ་བཛྲ་དང་། །རྩ་
བརྒྱུད་བླ་མ་ཐམས་ཅད་ལ། །གསོལ་བ་འདེབས་སོ་བྱིན་གྱིས་རློབས། །འགྲོ་
བའི་མགོན་པོ་སྐྱབས་མཆོག་ཞབས་དཀར་བ། །ཚོགས་དྲུག་རང་གྲོལ་ཞེས་
བྱའི་བྱ་བཏང་དང༌། །སྤྱན་གཟིགས་རྣམ་སྤྲུལ་བསྟན་འཛིན་དར་རྒྱས་དང་། །
རྒྱུན་དུ་སྨྱུང་གནས་ཐུགས་དམ་མཛད་པ་པོ། །དགེ་སློང་དོན་ཡོད་རྒྱལ་མཚན་
སྤྱན་གཟིགས་སྤྲུལ། །རྩ་བ་བརྒྱུད་པའི་བླ་མ་ཐམས་ཅད་ལ། །གསོལ་བ་
འདེབས་སོ་བྱིན་གྱིས་རློབས། །ངན་སོང་འཁོར་བ་དོང་ནས་སྤྲུགས་པར་
ཤོག །འགྲོ་ལ་ཕན་པའི་དོན་ཆེད་དུ། །དུས་དེ་རིང་དམྱལ་ཁམས་བཅོ་བརྒྱད་
པོ༑ ༑མིག་གི་མཐོང་བར་བྱིན་གྱིས་རློབས། །འདིར་འཚོགས་པ་ཀུན་གྱིས་
མ་ཎིའི་འུར་འདོན་སྒྲོགས། །ཨོཾ་མ་ཎི་པདྨེ་ཧཱུྃ་ཧཱུྃ༔
ད་ངས་བླ་མ་རིན་པོ་ཆེ་ལགས། དམྱལ་བའི་ལྕགས་རི་འདི་ལ་རྒྱ་ཆེ་ཆུང་ཇི་
ཙམ་ཡོད་ལགས་ཞུས་པས། ལྕགས་རིའི་ལོགས་རེ་རེ་ལ་བྱ་རྒོད་པོའི་ཉིན་
ལམ་བཅོ་བརྒྱད་རེ་ཡོད་གསུང་། དཔངས་མཐོ་དམན་ལ་ཅི་ཙམ་ཡོད་ཞུས་
པས། རྒྱལ་ཆེན་རིགས་བཞིའི་ལྷ་དང་མཉམ་གསུང་། ལྕགས་རི་འདི་ལ་སྒོ་
བཅོ་བརྒྱད་ཡོད་གསུངས། དེའི་ཚེ་མི་ནག་པོ་ཁ་ལ་ལྕགས་འཛེར་བརྒྱབ་པ་
དེ་དག་སུ་ཡིན་ཞུས་པའི་ཚེ། འཇིག་རྟེན་གྲང་ང་ཁམས་ཀྱི་ལྷ་གཉེར་གྱིས་
གང་ཟག་དད་པ་ཅན་ལ་ལྷ་གང་སྒོ་མ་ཕྱེ་བའི་རྣམ་སྨིན་ཡིན། བསྐལ་བ་གསུམ་
དུ་ཁ་ཡི་འཛེར་མ་བཀྲོལ་དཀའ་བར་སྣང་གསུངས། ཀྱེ་བླ་མ་ཐུགས་རྗེ་ཅན་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ལགས། སྔོན་མ་མཐོང་བའི་དམྱལ་བའི་ཁམས་ཀྱི་ལྟད་མོ་བལྟ་བར་འདོད་
ན་རུང་ངམ་ཞུས་པས། ཁྱོད་འཇིག་རྟེན་གྲང་ང་ཁམས་ཀྱི་མི་རྣམས་ཡིད་ཆེས་
པའི་ཕྱིར་དུ་བལྟ་བར་རུང་། ལེགས་པར་ལྟོས་ལ་འཛམ་བུའི་གླིང་པ་རྣམས་
ལ་ཤོད་ཅིག དེ་ལྟ་ནའང་བདག་གི་མཐུ་ལ་མ་བརྟེན་པར་ཁྱོད་འགྲོ་བར་མི་
ནུས་སོ། །ཇོ་བོ་ཐུགས་རྗེ་ཆེན་པོ་ལ་གསོལ་བ་ཐོབ་ལ་ང་ཡི་རྗེས་བཞིན་དུ་
ཤོག་ཅིག་གསུངས་པས། བདག་གིས་གསོལ་བ་འདེབས་བཞིན་དུ་ཕ་བླ་མ་
རྣལ་འབྱོར་བ་ཆེན་པོའི་ཕྱི་བཞིན་སོང་བས། ཕྱི་ཡི་ལྕགས་རི་དང་པོ་དེ་ཡི་
ནང་ན་ཁྲག་མཚོ་དམར་པོ་གནམ་དུ་ལྷོག་ལྷོག་ཁོལ་བའི་ནང་དུ་མི་མང་པོ་ཁ་
སྒྲུབ་ཏུ་འགྱེལ་ནས་ཤ་དང་རུས་པ་སོ་སོར་ཕྱེ་ནས་འཚིག་ཀྱང་འཆི་མ་ཐུབ་
སྟེ༑ ཀྱེ་མ་ཧོ། ཨ་ཚ་ཚ། ང་རེ་སྡུག་བསྔལ་ལོ་ཉམ་ཐག་གོ་ཟེར་ནས་ངུ་
འབོད་ཀྱི་འབའ་དི་རི་རི་དཔེར་ན་ལུག་མ་བུ་བྲལ་ནས་འཕྲད་བཞིན་སྒྲ་སྒྲོག་
གོ །བདག་གིས་ཀྱེ་ཕ་བླ་མ་རིན་པོ་ཆེ་ཐུགས་རྗེ་ཅན། ལས་ངན་པ་འདི་རྣམས་
ཀྱིས་ཅི་བྱས་ནས་འདིར་སྐྱེས་པ་ཡིན། ད་ནམ་ཐར་ཞུས་པའི་ཚེ་ན། འདི་
འཇིག་རྟེན་གྲང་ང་ཁམས་ན་འདུག་དུས་མི་རྣམས་གང་རུང་འགྲོ་ཀུན་ལ་ཞེ་
སྡང་ཆེན་པོའི་དབང་གིས། ཁ་ཁྲག་གི་དོང་ནང་དུ་བསྐོར་སྨྲས་པའི་རྣམ་པར་
སྨིན་པ་ཡིན། བསྐལ་པ་གཅིག་ཙམ་དུ་མི་ཐར་གསུངས་སོ། །ཡང་ཕྱིན་པ་
དང་ལྕགས་རིའི་ངོས་གཅིག་ལ་ལྕགས་ཀྱི་ཚེར་མ་རྣོན་པོ་ཁབ་དང་འདྲ་བ་གོ་
མཚམས་མེད་པར་གཟེང་བའི་ཁྲོད་དུ་མི་མང་པོ་ལུས་གཅེར་བུར་ཕྱུང་ནས་

ཡན་ལག་བཞི་ལྕགས་ཐག་གིས་བརྒྱངས་ནས་ལྕགས་ཕུར་ས་ལ་གདབ་ནས་
ལྕགས་ཐག་འདོམ་བརྒྱད་ལ་རྟོད། སྐྱེས་བུ་ངམ་ནག་པ་རལ་པ་ཁམ་ནག་ཅན་
ལྕགས་ཀྱི་སོ་མང་ཐོགས་པ་རེ་རེས་སྤྱི་བོའི་གཙུག་ནས་རྐང་པའི་མཐིལ་བར་
མར་ཤད། རྐང་མཐིལ་ནས་སྤྱི་གཙུག་བར་ཡར་ཤད། ཨ་མ་མ། ཀྱེ་མ་ཧོ་
ཨ་ཚ་ཚ། མགོན་མེད་དོ་ཟེར་ཞིང་ངུ་འབོད་ལྷང་ལྷང་དུ་བྱེད་དོ། །ཡང་ངས་
བླ་མ་ལ་འདི་ལྟར་དུ་ཞུས་སོ། །ཀྱེ་བླ་མ་ཐུགས་རྗེ་ཅན། འདི་འཇིག་རྟེན་གྲང་
ང་ཁམས་སུ་འདུག་དུས་ཁས་དྲག་དཔོན་པོ། ཨ་ཐར་ཟེར་བ་དང་གཅིག་ཉག་
སྐེད་ཨ་མགོན་ཟེར་བ་དང་གཉིས། འཇའ་མོ་གསེར་འོད་ཟེར་བ་དང་གསུམ།
སྡེ་དགེའི་གཉེར་བ་བོ་དགྱེས་ཟེར་བ་དང་བཞི། དཔོན་པོ་ངག་དབང་ཟེར་
བ་དང་ལྔ། དབང་ཆེན་སྐལ་ཚེ་ཟེར་བ་དང་དྲུག ཨ་སྐྱོང་བསོད་ནམས་བསྟན་
པ་དང་བདུན། ཨ་སྐྱོང་དཔལ་ཆེན་མགོན་པོ་དང་བརྒྱད། དབང་ཆེན་ལྷ་རྒྱལ་
དང་དགུ དབང་ཆེན་རྡོར་རྣམས་དང་བཅུ། དབང་ཆེན་དྲག་རྩལ་སྐྱབས་དང་
བཅུ་གཅིག འབོས་རྡོ་རྗེ། འབོས་དགྲ་འདུལ། མགོན་ཚང་བཀྲ་ལི། བརྩེ་
བའི་སྐྱ་རིས། རྩེ་བུའི་བསོ་ཁོ། རྩེ་བའི་ནོར་འཛིན། རྩེ་བའི་ཚོས་ལོ། རྩེ་བའི་
པདྨ་རྡོ་རྗེ། རྒྱ་རྡོག་དགྲ་འདུལ། ཁ་ནས་གྲུ་རིས། དགེ་རྩེ་ཚེ་མགོན། དགེ་
རྩེ་བསོ་མགོན། གླང་ཚང་སྤུ་ར། མཛོ་དགེ་ཀ་རྡིས། སྐོམ་འབུ་ནུ་རིས། སྐོམ་
འབུ་བློ་ཚེ། ཉི་ལོག་སྒྲོན་སྐྱོབས། ཉི་ཡོག་ཆོས་བཟང་། ཉ་ཡག་ཆོས་བཀྲ།
ཁྲོམ་ཟ་ཡི་འཕེལ། ཁྲོམ་ཟ་བསོ་རྒྱ། ནག་ཚང་ཨི་རིས། ནག་ཚང་བསོ་རིས།

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
གཅུང་མའི་ཕུན་རྒྱལ། སྙིང་ནི་ཨི་པི། སྙིང་ནི་བླ་རྒོད། འབྲོང་བའི་ཚེ་འབུམ།
སོག་པོ་མགོན་རྒྱ། སྤ་ཡག་ནོར་བུ་ལྷ་བ་ཡིད་བཞིན། ཨ་རིགས་འཇམ་
དབྱངས། ཨ་རིག་བསོ་དགའ། དགོན་པ་མགོན་ཚེ། ནང་ཆེན་ཐང་སེས། ཨ་
དྲིས་ཚེ་བསྒྲུབ། རྨི་ཐོག་དྲག་པོ། ཨ་ནེས་ཀ་མ། ཨ་ཡའི་ནག་རས། སྐེ་རང་
རྒྱ་ཡའི། དགེ་ཤུས་རག་ཡའི། དགེ་ཤུས་ཨ་དོན། དགེ་ཤུས་ཨ་སྤུ། དགེ་ཤུས་
གྲོ་སྤུ། དགེ་ཤུས་ཨ་དཔལ། འབུར་མགོ་ག་འཇག འབུར་མགོ་བསོ་ལྷ། ཨ་
ནེས་ཚེ་ལྡན། སྤྲང་སེར་རྨེ་ཆེན། སྤྲང་སེར་རྨེ་ཆུང་། རྨོ་མོ་གཉིས། ཨ་སྐྱབས་
ཨ་མྱེ། ཀྱེ་ཚང་བསོད་ནམས་བསྟན་པ། འབར་ཆུང་བན་བསོ། དགེ་རྩེ་ངང་
རིས། སྟག་ལེབ་ལྷ་མགོན། སྟག་ལེབ་ཁ་དགེ སྟག་ལེབ་ཆོས་བཟང༌། སྟག་
ལེབ་ལྷ་བ་བཀྲ་ཤིས། ནང་ཆེན་དབང་དྲག རྩང་རྒྱུད་འཇིག་ཁོ། རྩོང་རྒྱུད་
འགུར་ནོར། རྩང་རྒྱུད་པདྨ། རྩང་རྒྱུད་དགྲ་བླ། ར་ཚང་བསོད་ནམས་དར་
རྒྱས། སྤྱང་སར་ཚེ་དཔག སྤང་སར་ཚེ་མགོན། དམེ་ཚང་བསོ་རབ། དམེ་
ཚང་གསེར་འོད། དམེ་ཚང་བླ་དགའ། དམེ་ཚང་ཚེ་དཔག དམེ་ཚང་འཇིགས་
མེད། དམ་པར་སེས་༼མ་ཡིག་མི་གསལ་༽པོ་ཚ་སེ་ལེབ། རྩེ་བའི་ཆོས་དཔལ།
རྩེ་བའི་པདྨ་བདེ་ཆེན། རིག་གསལ། འབྲོང་བ་ཕུན་ཚོགས། སྤེ་ནེའི་དཀོན་
མཆོག སྤེ་ནེའི་བཏབ་ཚེ། རྒལ་བསོ་དགའ། སྤེ་ནེའི་རིག་རྣམས། སྤེ་ནེའི་
སྨན་བླ། དེ་རྣམས་སོགས་དུས་ཀྱི་ཕོ་ཉའི་དབང་དུ་སོང་བའི་ཚེ་འདས་སྡིག་
ཆེན་གྲངས་མེད་པ་ཞིག་གིས། སངས་རྒྱས་ཀྱི་བསྟན་པ་བཤིག དཀོན་མཆོག་

གི་དབུ་འཕང་སྨད། དགོན་གནས་དང་དགེ་འདུན་བཅོམ། སྐུ་གསུང་ཐུགས་
རྟེན་མེ་ལ་བསྲེགས་ཏེ་གཏོར། རྔོན་པ་རྣམས་ཀྱིས་རི་ལ་གནས་པའི་རི་དྭགས།
རྐྱང་འབྲོང་ལ་སོགས་པ་དང་། རི་དྭགས་རྣམ་པ་སྣ་ཚོགས་བསད་ནས། ཤ་
ཁྲག་ཟོས་ཤིང་། པགས་པ་རྣམས་ནི་གོན། བར་སྣང་ལ་འཕུར་བའི་བྱ་རིགས་
བྱིའུ་རིགས་མང་པོ་བསད། ས་གཞི་ལ་གནས་པའི་སྡེར་ཆགས་གཅན་གཟན་
སྟག་གཟིག་དོམ་དྲེད་མང་པོ་བསད། སྤྱང་ཀི་མང་པོ་གསོན་པོ་པགས་པ་
བཤུས་ནས་གྲངས་མེད་པའི་སྲོག་བཅད་དེ་ངན་གསོད་བྱས། ཝ་སྦེ་སོགས་
གཅན་གཟན་མང་པོ་ཞིག་ཁྱི་ཡིས་དེད་ཅིང་ཁུང་དུ་བཅུག་ནས་དུ་བས་བདུག་
སྟེ་བསད། ཁུང་ན་གནས་པའི་སྦྲུལ་དང་སྦལ་བ་སོགས་སྲོག་ཆགས་མང་པོ་
བསད། ཡང་ཉེས་མེད་ཀྱི་དུད་འགྲོ་འབུ་ཤིག་དང་སྲོ་མ་སྦལ་བ་བྲ་དང་ཙི་གུ་
བྱིའུ་ཕྲུག་སོགས་དོན་མེད་བཟའ་བའི་ཤ་ཡང་མེད། བཏུང་བའི་ཁྲག་ཀྱང་
མེད། གོན་པའི་པགས་ཀྱང་མེད། དམྱལ་བ་ཉི་ཚེ་བ་གྲངས་མེད་པ་ཡོད་པས་
ཐམས་ཅད་དུ་བ་བདུག་ནས་བསད། ཁུང་བུ་གཅིག་གི་ནང་དུ་བ་བདུག་ཅིང་
ཉེས་མེད་སེམས་ཅན་ཁྲི་ཕྲག་གྲངས་མེད་མང་པོ་ཞིག་བསད་ཡོད་པ་ཐེ་ཚོམ་
མེད་དོ། །ཡང་རྐུན་ཇག་ལ་འགྲོ་བའི་ཤན་པ་ལས་ངན་རྣམས་ཀྱིས་དགོན་
པ་རྣམས་ཀྱི་སྤྱི་རྫས་འཕྲོག་ནས་དགེ་འདུན་མང་པོའི་འདུ་སྒོ་བཅད། དགེ་
འདུན་ཁ་ཤས་བསད། སྐུ་གསུང་ཐུགས་རྟེན་གཏོར། གསེར་སྐུ་རྣམས་ཀྱི་
ཐབ་རྡོ་བྱས། ལྷུང་བཟེད་ནང་དུ་ཁྲག་བླུགས་ནས་མེ་ལ་བསྲེག ༼གྲང་ངའི་དེ་གྲོང་

འདས་ལོག་དེཀརེ་ཆག་ཐར་བའི་ལམ་སྟོན་གསལ་བའི་སྒྲོན་མེ།
བའི་ནང་དུ་རྒྱུག་ནས་མི་བསད། རྟ་དེད་ནས་རྒྱུ་རྫས་བཅའ་ལག་འཕྲོག ཉམ་
ཆུང་དམན་པ་རྣམས་ལ་ཆད་པ་བཅད། ཟས་ནོར་འཕྲོག་ནས་མཐའ་ཤོར་བྱས་
པ་མང་པོ་མུག་གེས་འཆི། རི་དྭགས་གསོད་པའི་རི་ཤི་མང་པོ་བཅོམ། མཐར་
མུ་གེས་འཆི་བ་གྲངས་ཀྱིས་མི་ཆོད། ཡང་རྔོན་པ་ཁ་ཅིག་གིས་རང་གི་མ་འབྲི་
སྒོ་ཟོག་དཀར་ནག་ཁྲ་གསུམ་ཕ་མས་དྲིན་ཆེ་བའི་གཡག་རྟ། མ་བས་དྲིན་
ལན་རིང་བའི་མ་མོ། མ་འབྲི། འོ་ཞོ་རྒྱ་མཚོ་ཙམ་ཞིག་བཏུང་བའི། མཐར་
རྒས་ཁོག་ཏུ་གྱུར་པའི་དུས་སུ། རྒྱ་ཤན་པའི་ལག་ཏུ་གཏད། སྡིག་ཉོ་སྡིག་
ཚོང་མང་པོ་བྱས་ནས་ལོངས་སྤྱོད་པ་དང་། མ་འབྲི་དྲིན་ཅན་ལ་ཁ་སྣ་བསུམ་
ནས་ངན་བསད་བྱས། སྲོག་དབུགས་མ་ཆད་གོང་ནས་གྲི་ཆུང་རྣོན་པོའི་བྲང་
གཤག ལག་པ་གཡས་པ་ཁོང་དུ་བཅུག་ནས་སྲོག་རྩ་དམར་པོ་ལག་པས་
བཅད། གསོན་པོ་བཤས་པ་ལྟ་བུ་ཤ་འདར་ཁྲི་ལི་ལི་བྱེད་དུས་ཡང་ན་ཆུ་ཚན་
ནང་དུ་བཙོས། ཡང་ན་མེ་ལ་བསྲེག ཨ་མ་ལྟ་བུའི་མ་འབྲི་དེ་རྣམས་ཀྱི་ཤ་
ཁྲག་སྟོན་མོ་བྱེད་པ་འདི། ཤན་པ་དངོས་ཡིན་ཞིང་། ཤན་པས་ཀྱང་དེ་བས་
ཐུ་ཞིག་བྱེད་རབ་མེད། དུད་འགྲོ་སེམས་ཅན་སྒོ་ཟོག་རྣམས་ལ་གསོན་ཁྲག་
གཏར་པ་དང་། བྱ་གཅོད་པ་དང་། ལུག་རྣམས་ཀྱི་བལ་བྲེགས་པ་དང་། ནོར་
རྣམས་ཀྱི་རྩིད་པ་བྲེགས་པ་དང་། སྣ་ཕུག་པ་དང་། ཁ་ནང་དུ་ལྕགས་སྲབ་
བཞག་སྟེ་འཕོངས་ལ་ལྕགས་བྲབ་པ་དང་། དེ་ལྟ་བུ་སྡུག་བསྔལ་བྱས་ནས་
རྒྱབ་ལ་རྣག་ཁྲག་ཟགས་གློ་སྒང་ནས་ཁྲག་བྱུང་བ་ལ་སོགས་པ་དང་། ཁས་

 །
གྲག་གི་དབང་གིས་ཉེས་མེད་ལ་ཆད་པ་བཅད་ནས་ཡན་ལག་གཅོད་པ་དང་།
ལྕག་གིས་བྲབ་པ་དང་། ཐང་ཤིང་གི་མགོ་ལ་བརྒྱབ་ནས་བརྡུང་བཙོག་བྱེད་
པ་དང༌། དེ་ལྟ་བུ་མི་དགེ་བ་སྣ་ཚོགས་བྱས་པས་རྣམ་སྨིན་གྱིས་ངན་སོང་གི་
སྡུག་བསྔལ་འདི་ལྟ་བུ་མྱོང་དགོས་པས། སྡིག་ཆེན་འདི་རྣམས་ལོ་དུང་ཕྱུར་
བཅུ་གསུམ་ལ་ཐར་བའི་དུས་མེད་དོ། །འོ་བླ་མ་རྒྱལ་བ་སྲས་དང་བཅས་པ་
རྣམས་ཀྱིས་ཉམ་ཐག་པའི་སྡིག་ཆེན་འདི་རྣམས་ལ་ཐུགས་རྗེས་གཟིགས་ཤིག་
ཉམ་ཐག་འདི་རྣམས་ཀྱི་དོན་དུ། འདིར་འཚོགས་ཀུན་གྱིས་མ་ཎིའི་འུར་སྒྲ་
སྒྲོགས། ཨོཾ་མ་ཎི་པདྨེ་ཧཱུྃ་ཧཱུྃ་
ཡང་སོང་བའི་ལྕགས་བསྲེག་གི་ས་གཞི་ཚ་ཞིང་ངར་བའི་སྟེང་དུ་མེ་དམར་ནག་
ལྷབ་ལྷབ་ཏུ་འབར་བའི་སྟེང་ན་སྦྲུལ་ནག་པོ་སྡོང་བོ་འཕྲེད་ལ་བཞག་པ་ལྟ་བུ་
དུམ་གཅིག་འདུག ལུས་ཀྱི་ཕྱི་ཐམས་ཅད་འབུ་དཀར་པོ་མཆུ་ཁབ་ཀྱི་རྩེ་ལྟ་བུ་
མང་པོས་ཕུག་སྟེ་འཇིབ། ལུས་ཀྱི་ནང་ཐམས་ཅད་འབུ་ནག་པོ་ལྕགས་ཀྱི་མཆུ་
ཅན་མང་པོས་ནང་གི་ཁྲག་འཇིབ། ལུས་པོ་དང་གློ་སྙིང་དམར་ཟང་ངེ་མཐོང་
ཡང་འཆི་རྒྱུ་ནི་མེད་པར་ལས་ངན་གྱི་དབང་གིས་ལུས་པོ་འགྲེ་ལྡོག་བྱས་ནས་
ཙིར་སྒྲ་བཏོན་པས་སྟོང་གསུམ་གྱི་ཕ་རོལ་ན་ཐོས་སོ་སྙམ་པ་ཤར། ཀྱེ་མ། རྗེ་
བཙུན་བླ་མ་ཐུགས་རྗེ་ཅན། ལས་ངན་འདི་ལྟ་བུ་སྡུག་བསྔལ་མྱོང་དགོས་པ་
ཅི་ཡིན་ལགས། ཞུས་པས། བླ་མའི་ཞལ་ནས་འདི་སྐད་གསུངས་སོ། །བླ་
སེར་སྡོམ་དང་དམ་ཚིག་མེད་པའི་བཀའ་ལོག་སྡོམ་ཤོར་རྣམས་དང་། ཐོས་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
བསམ་སྒོམ་གསུམ། བསྐྱེད་རྫོགས་ཀྱི་ཉམས་ལེན་མེད་པའི་བླུན་པོ། བྱང་
ཆུབ་སེམས་ཀྱི་རྩིས་མ་ཟིན་པའི་དཀོར་ཟས་རློམ་སེམས་ཁོ་ནར་བྱེད། ཤི་
གསོན་གྱི་དཀོར་ནག་དུག་ཆུ་ལྟ་བུ་དེ་ལ། འཆོལ་ཉོག་ཏུ་སྤྱོད་ཅིང་ཕ་མ་དང་
ཉེ་འབྲེལ་ལ་བྱིན། ཕྱོགས་བཅུའི་དགེ་འདུན་གྱི་དཀོར་འཕྲོག་ཅིང་བརྐུས་
པ་དང་། དཀོར་ནག་གི་ཆེ་ཆུང་བརྩད་ནས་ཆགས་སྡང་ལ་སོགས་པོའི་འབྲས་
བུ་ཡིན། འབུ་དཀར་པོས་ཟོས་པ་ནི་གསོན་པོའི་དད་ཟས་ཟོས་པའི་རྣམ་སྨིན་
ཡིན། འབུ་ནག་པོས་ཟ་བ་ནི་གཤིན་པོའི་དཀོར་ཟས་གཡོ་རྒྱུས་སྒོ་ནས་ཟོས་
པའི་རྣམ་སྨིན་ཡིན། བླ་སེར་དཀོར་ཟན་འདི་རྣམས་ལོ་དུང་ཕྱུར་དགུ་ལ་
ཐར་བའི་དུས་མེད་དོ་གསུངས་སོ། །ཇོ་བོ་ཐུགས་རྗེ་ཆེན་པོ་དང་སྐལ་བཟང་
གི་སངས་རྒྱས་སྟོང་རྩ་གཉིས་མཁྱེན་ནོ། །བླ་སེར་དཀོར་ཟན་འདི་རྣམས་ཀྱི་
དཀོར་སྦྱོང་དུ་གསོལ། འདིར་འཚོགས་པ་ཀུན་གྱིས་བླ་སེར་དཀོན་ཟན་རྣམས་
ཀྱི་ཕྱིར་དུ་མ་ཎིའི་སྒྲ་འུར་གྱིས་སྒྲོགས་ཤིག ཨོཾ་མ་ཎི་པདྨེ་ཧཱུཾ་ཧཱི་
ཡང་སོང་བ་ན་ལྕགས་བསྲེག་མེ་འབར་བའི་ཐང་ན། དམྱལ་བའི་ཟངས་མོ་
ཆེ་གཅིག་གི་ནང་དུ་མི་སྟོང་ཕྲག་འཕང་ནས་མར་ཁུ་ནག་པོའི་གང་སྟེ་མི་དེ་
རྣམས་ཀྱི་ལུས་ལ་ལྕགས་ཀྱི་ཐུར་མ་སྟོང་ཕྲག་རེ་བཙུགས་ནས། མེ་རང་འབར་
དུ་སོང་ཞིང་མར་ཁུ་ལྷོག་ལྷོག་ཏུ་ཁོལ་བའི་ཚེ་ན་དམྱལ་བའི་སེམས་ཅན་དེ་
རྣམས་ཀྱི་ཨ་ར་ར་ཨ་ཚ་ཚ་ཟེར་ཞིང་ངུ་འབོད་ལྷང་ལྷང་བྱེད་འདུག་པས་ངས་
རྗེ་བཙུན་བླ་མ་ཐུགས་རྗེ་ཅན་འདི་རྣམས་ཀྱི་ལས་ངན་པ་ཅི་བསགས་པའི་རྣམ་

སྨིན་ཡིན་ཞུས་པས། འདི་རྣམས་འཇིག་རྟེན་གྲང་ང་ཁམས་ན་འདུག་དུས་ལྷ་
གཉེར་རྣམས་ཀྱིས་ཚེ་འབར་གྱི་མར་ཁུ་བཙོང་ནས་ཟོས་པའི་རྣམ་སྨིན་ཡིན།
ལོ་དུང་ཕྱུར་བརྒྱད་ལ་ཐར་བའི་དུས་མེད་གསུངས་སོ། །ཡང་སོང་བས་ལྕགས་
སྲེག་དམར་པོའི་ས་གཞིའི་སྟེང་ན་མེ་དམར་ལྷབ་ལྷབ་འབར་ཞིང་མེ་མ་མུར་
གྱི་འོབས་ཆེན་པོ་ཞིག་འདུག་པ། དེའི་ནང་དུ་མི་སྐྱེ་བོ་མང་པོ་ཞིག་གི་ལུས་
ལ་ཉ་གཅོང་སྦལ་གསུམ་དང་། འབའ་འབུ་སྲོག་ཆགས་ཁྲག་གི་མདོག་ཅན་
མང་པོ་ཞིག་གི་ལུས་པོ་ཟོས་ནས་ཤ་ཚལ་པ་བྱེད་ཅིང་ཁྲག་ཐམས་ཅད་འཇིབ་
ནས་སོང་བའི་སྣང་བ་ཤར། ཡང་སྤྱི་གཙུག་ན་བྱ་ཁྱུང་དམར་པོ་མེའི་གཤོག་
པ་ཅན་ཞིག་གིས་སྤྱི་བོ་ནས་ཀླད་པ་གཏོར་ཞིང་། ཀླད་ཁྲག་འཐུང་ཁ་ནང་ནས་
མེ་འབར་དེ་རང་ལུས་ཚིག་ནས་ཡུལ་ཁམས་ཐམས་ཅད་འཚིག་སོང་བའི་ཉམས་
ཤར། ཡང་ངས་རྗེ་བཙུན་བླ་མ་རིན་པོ་ཆེ་ལགས། འདི་རྣམས་ཀྱི་ལས་ངན་
པ་ཅི་བསགས་པ་ཡིན་ཞུས་པས། འདི་རྣམས་ཀྱིས་དབྱར་གྱི་གནམ་ལ་ཆར་
འབབ་མ་བཅུག་པའི་རྣམ་སྨིན་གྱིས། ལུས་ལ་ཉ་གཅོང་སྦལ་གསུམ་མང་པོས་
ཟ་བ་དང་། སྡུག་བསྔལ་དཔག་ཏུ་མེད་པ་མྱོང་བ་ཉི་མའི་འོད་ཀྱིས་སྲོག་ཆགས་
གྲངས་མེད་པ་འཚིག་སོང་བའི་རྣམ་སྨིན་ཡིན། སྤྱི་བོར་ཀླད་པ་ཁྱུང་གིས་ཟ་
བ་ནི། ཁྱུང་དམར་བསྒོམ་ནས་ཆར་བ་བཀག་པའི་རྣམ་སྨིན་ཡིན་པས་གནམ་
བཀག་འདི་རྣམས་ལོ་དུང་ཕྱུར་བཅོ་བརྒྱད་ལ་ཐར་པའི་དུས་མེད་དོ་གསུངས་
སོ༑ ༑འདིར་འདུས་པ་ཀུན་གྱིས་མ་ཎིའི་འུར་སྒྲ་སྒྲོགས། ཨོཾ་མ་ཎི་པདྨེ་ཧཱུྃ་ཧཱུྃ

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཡང་ས་ཕྱོགས་གཞན་དུ་ཐོན་སོང་བའི་ཉམས་ཤར། ས་གཞི་ཐམས་ཅད་
ལྕགས་བསྲེག་གི་ས་གཞི་མེ་དམར་ལྷབ་ལྷབ་ཏུ་འདུག་པའི་ནང་དུ་སྐྱ་སེར་ཕོ་
མོ་མང་པོ་འཁུན་པ་དི་རི་རི་བྱེད་པར་འདུག ལ་ལ་ཁ་སྦུབ་ཏུ་འདུག ལ་ལ་
གན་རྐྱལ་དུ་འདུག སྙིང་གའི་སྟེང་ན་ཆོས་ཀྱི་པུསྟི་བྲག་རི་འདྲ་བ་མང་པོ་
བརྩིགས་ནས་དེ་ལས་མེ་འབར་བ་དང་ལ་ལའི་སྙིང་གའི་སྟེང་ན་གསེར་སྐུ་མང་
པོ་བརྩིགས་ནས་བར་མཚམས་ཐམས་ཅད་མེ་འབར་བས་སྟེང་ནས་མནན་
པས། མིག་རྡོག་གཉིས་ཕྱིར་ལ་བུད་ནས་དེའི་ཚེ་བྱ་ཁྭ་ཏ་ལྕགས་ཀྱི་མཆུ་ཅན་
གཉིས་ཀྱིས་མིག་མདའ་བརྒྱང་མང་བོའི་བར་དུ་འཐེན་ནས་ལས་ངན་པའི་
དམྱལ་བའི་སེམས་ཅན་དེ་རྣམས་ཀྱི་ཁ་སྣ་ནས་མེ་འབར་ཞིང་དུ་བ་ཐུ་ལུ་ལུ་
བྱེད་འདུག ཡང་ཡན་ལག་བཞི་ལྕགས་ཐག་གིས་བརྒྱང་ནས་ལྕགས་ཕུར་དང་
ཟངས་ཕུར་མེ་འབར་བ་འདོམ་རེ་ལུས་ལ་གདབ་ནས་འདུག་པ། ལས་ངན་
པ་དེ་རྣམས་ལ་ངས་སྙིང་རྗེ་སྐྱེས་ནས། བླ་མ་རིན་པོ་ཆེ་ལགས། འདི་རྣམས་
ལས་ཅི་བསགས་པའི་རྣམ་སྨིན་ཡིན་ཞུས་པས། བླ་མའི་ཞལ་ནས་འདི་རྣམས་
ནི་འཇིག་རྟེན་གྲང་ང་ཁམས་ན་འདུག་པའི་དུས་ཆོས་མནའ་མང་པོ་ཟོས་པའི་
རྣམ་སྨིན་ཡིན་པས་དམྱལ་ཁམས་བཅོ་བརྒྱད་པོ་མ་སྟོང་བར་དུ་ཐར་བའི་དུས་
མེད་དོ་གསུངས་སོ། །ཉམ་ཐག་པའི་མནའ་ཟོས་པའི་མི་རྣམས་ཀྱི་དོན་དུ་
འདིར་འདུས་པ་ཀུན་གྱིས་མ་ཎིའི་འུར་སྒྲ་སྒྲོགས། ཨོཾ་མ་ཎི་པདྨེ་ཧཱུྃ་ཧཱུྃ༔
ཡང་ང་ས་ཕྱོགས་གཞན་ཞིག་ཏུ་ཐོན་སོང་པའི་སྣང་བ་ཤར། ས་གཞི་ཐམས་

ཅད་ལྕགས་བསྲེག་གི་ས་གཞི་ཡིན་པ་ལ། དེའི་སྟེང་ན་མི་གཅེར་བུ་མང་པོའི་
རྒྱབ་ན་ལྕགས་ཀྱི་ཕ་བོང་མེ་འབར་བ་མང་པོ་བཀལ་ནས། ལྕགས་ཐག་གིས་
ཡན་ལག་བཞི་པོ་བཀྱིགས་ནས་འདུག དེའི་དུས་སུ་ལྕགས་ལས་གྲུབ་པའི་
མི་ནག་པོ་རྔ་མོང་གི་མགོ་ཅན་མང་པོ་ཞིག་ཐོན་ནས་ལག་ན་ཚེར་མའི་ལྕག་
བཟུང་སྟེ་འཕོངས་ཀྱི་སྟེང་ནས་བྲབ་པ་དང་། ལྕགས་ཀྱི་སྐམ་པ་མེ་འབར་བས་
གཅུས་ནས་འཐེན་པ་དང༌། ལྕགས་ཀྱི་སོ་མང་གིས་ཤད་ནས་ལུས་ཀྱི་ཤ་ཚལ་
བ་དང་ཁྲག་ཤ་ར་ར་བབས་ཤིང༌། ལས་མཁན་རྣམས་ཀྱི་སོད་སོད་དང་རྒྱབ་
རྒྱོབ་ཀྱི་སྒྲ་སྒྲོག་ནས། དམྱལ་བའི་མེ་ནང་དུ་དེད་སོང་བའི་སྣང་བ་ཤར། ལས་
ངན་པའི་སེམས་ཅན་དེ་རྣམས་ཀྱི་ངག་ནས་ཨ་ཚ་དང་ཨ་ནའི་ངུ་སྐད་ལྷང་ལྷང་
གི་འོ་དོད་འབོད་དོ། །ངའི་བླ་མའི་ཞལ་ནས། འདི་རྣམས་འཇིག་རྟེན་གྲང་
ང་ཁམས་ན་འདུག་དུས་བླ་མའི་མདུན་ནས་དགེ་བསྒྲུབ་སྡིག་སྤང་གྲངས་མེད་
པ་ཞིག་ཁས་བླངས་ཏེ། ཁས་ལེན་ཆག་པའི་རྣམ་སྨིན་ཡིན་པས། ལོ་དུང་ཕྱུར་
ལྔ་ལ་ཐར་པའི་དུས་མེད་དོ་གསུངས་སོ། །ཡང་ང་ས་ཕྱོགས་གཞན་ཞིག་ཏུ་
ཐོན་སོང་བའི་ཉམས་ཤར། ལྕགས་བསྲེག་གི་ས་གཞིའི་སྟེང་ན་མེ་དམར་ནག་
ལྷབ་ལྷབ་ཏུ་འབར་ཞིང་། དེའི་ནང་ན་འུར་སྒྲ་ཆེན་པོ་ཞིག་གྲག་བྱུང་བས། དེ་
དང་མཉམ་དུ་གཤིན་རྗེའི་ལས་མཁན་ནག་པོ་གཡག་གི་མགོ་ཅན་རྭ་རྩེ་ན་མེ་
འབར་བ། སྤུ་གསེབ་ནས་མེ་སྟག་གི་ཚྭ་ཆུ་འཕྲོ་བ་གཡག་གི་གཡང་གཞི་ལུས་
ལ་གྱོན་པ་གྲངས་མེད་པ་ཞིག་ཐོན་བྱུང་། ལུག་གི་འབའ་སྐད་མང་པོ་ཞིག་དི་

འདས་ལོག་དཀར་ཆོག་ཐར་བའི་ལམ་སྟོན་གསལ་བའི་སྒྲོན་མེ།
རི་རི་སྒྲོག་ནས་འདུག ལུག་རྣམས་ཀྱི་རྭ་རྩེ་ལ་མེ་འབར་བ། སྤྱི་གསེབ་ནས་
མེ་སྟག་གི་ཚྭ་ཚྭ་འཕྲོ་བ་གྲངས་མེད་པ་ཞིག་ཐོན་བྱུང་། ་ཡང་ལས་མཁན་
སྦྲུལ་གྱི་མགོ་ཅན་ལག་ནི་དམར་གཏོར་བཟུང་བ་དང་། ལས་མཁན་སྟག་
གི་མགོ་ཅན་ལག་ན་རལ་གྲི་བཟུང་བ། ལས་མཁན་དོམ་གྱི་མགོ་ཅན་
ལག་ལ་རྡེའུ་དཀར་ནག་མེ་འབར་བ་གཞོང་བ་གང་རེ་བཟུང་ནས་ཐོན་བྱུང་།
ཡང་ལས་མཁན་སྤྱང་ཀིའི་མགོ་ཅན་དང་། ར་མའི་མགོ་ཅན་དང་གཉིས་ཐོན་
བྱུང་། ། ལག་ན་གྲི་གུག་མེ་འབར་བ་དང་། ལྕགས་ཀྱི་སོག་ལེ་དང་ཐོ་ལུམ་
མེ་འབར་བ་བསྣམས་ནས་ཐོན། ལས་མཁན་དེ་རྣམས་ཀྱིས་ཀི་སྒྲ་དང་བསོ་
སྒྲ་དི་རི་རི་བྱེད་ཅིང་འདུག དེའི་དུས་སུ་བླ་མ་དོམ་ཞུ་ཅན། རལ་བ་ཅན། རབ་
བྱུང་གི་ཆས་ཅན་ཁ་ཤས་རེ་དང་། བན་དེ་གོས་དམར་སེར་ཤུལ་ཐག་ཆོད་པ་
རེ་གྱོན་པ་མང་པོ་ཞིག་ཐོན་བྱུང་བས། ལས་མཁན་རྣམས་ཀྱི་དེ་རྣམས་ལ་
བསྐོར་བ་བྱེད་ཅིང་འདུག དེ་ཡི་དུས་ལས་མཁན་རྣམས་ཀྱིས་དགོངས་སུ་
གསོལ། ང་ལས་མཁན་གཡག་གི་མགོ་ཅན་ཡིན། འཕྲིན་ལས་དུས་ལ་བབ་
པོ༑ ༑གནམ་ལྕགས་ཁྲོ་ཆུས་ར་རྣོན་གྱིས། །རྒྱུ་མ་དབྱུང་བའི་དུས་ལ་བབས། །
སྡིག་ཅན་དམ་ཉམས་བླ་རྒན་རྣམས། །ཞབས་ནས་རྒྱབ་ལ་ཁ་ནས་ཕུག །ང་
ཡི་ཤ་ཁྲག་ཟོས་པ་རྣམས། །སྲོག་ལན་དེ་རིང་འཁོར་བ་ཡིན། །ཞེས་ཟེར།
ཡང་ལུག་གི་མགོ་ཅན་གྱིས། ང་ལས་མཁན་ལུག་གི་མགོ་ཅན་ཡིན། གནམ་
ལྕགས་ཁྲོ་ཆུས་རྭ་རྣོན་གྱིས། །རྒྱུ་མ་དབྱུང་བའི་དུས་ལ་བབ། །སྡིག་ཅན་དམ་

ཉམས་བླ་རྒན་རྣམས། །མཐིལ་ནས་རྒྱོབ་ལ་བཙུགས་ནས་ཕུག །ང་ཡི་ཤ་
ཁྲག་ཟོས་པ་རྣམས། སྲོག་ལེན་དེ་རིང་འཁོར་བ་ཡིན། །དེ་ཟེར་བ་དང་མཉམ་
དུ༑ ལས་མཁན་མགོ་བརྙན་ཅན་གཞན་ཐམས་ཅད་ཀྱི་ཞལ་ནས། སོད་སོད་
དང་རྒྱོབ་རྒྱོབ་ཀྱི་སྒྲ་སྒྲོག་བཞིན་དུ། བླ་རྒན་དང་བན་དེ་རྣམས་ལ་མཚོན་ཆའི་
ཆར་བ་ཕབས། དམར་གཏོར་མེ་འབར་བ་ཞིག་གིས་ལུས་ལ་བརྒྱབ་པའི་ཚེ།
ཤ་ཚལ་བ་ཁྲག་ཐིགས་པ་བྱས་ནས་རྡུལ་དུ་བརླག་གོ །ཐུན་རྡོ་དཀར་ནག་མེ་
འབར་བ་དེའི་ཆར་ཕབ་སྟེ། བླ་རྒན་བན་དེ་དེ་རྣམས་ཀྱི་ཨ་ཚྭ་ཚྭ་ཨ་ར་ར་ཟེར་
ཞིང་སྡུག་བསྔལ་གྱི་ངུ་འབོད་ལྷང་ལྷང་བྱེད་འདུག་གོ །ངས་རྗེ་བཙུན་བླ་མ་
རིན་པོ་ཆེ་ལགས། འདི་རྣམས་འཆི་བའི་དུས་ཨེ་ཡོད་ལགས་ཞུས་པས། འཆི་
རྒྱུ་ནི་མེད་དེ། སྡུག་བསྔལ་ནི་རྒྱུན་མི་འཆད་པ་ཡོད་དོ། །བླ་མ་ལགས། འདི་
རྣམས་ལས་ཅི་བསགས་པའི་རྣམ་སྨིན་ལགས་ཞུས་པས། བླ་མའི་ཞལ་ནས།
འདི་རྣམས་འཇིག་རྟེན་གྲང་ང་ཁམས་ན་འདུག་དུས། གྲོང་ཆོག་ཏུ་སོང་དུས་
རྭ་ལུག་ནོར་གསུམ་མང་པོ་བསད་ནས་ཤ་ཁྲག་གི་སྟོན་མོ་བྱས། གསང་སྔགས་
ཟབ་མོའི་དཀྱིལ་འཁོར་གཉེན་པོའི་ལྷ་ཞལ། གྲོང་ནག་ཁྱིམ་དུ་སྒོ་ཕྱེས་ནས།
དཔེར་ན་མ་མདུན་དུ་བུ་བཤས་པ་བཞིན་ཏེ་དམར་གཏོ་བྱེད་མཁན་ཡིན། ཡོན་
མཆོད་གཉིས་ཀས་ཤ་ཟོས། སྤགས་གོན་ཁྲག་འཐུང་། དཀྱིལ་འཁོར་གྱི་ནང་
དུ་ཤ་ཁྲག་གི་མཆོད་པ་རླངས་པ་ཐུ་ལེ་བ་མཆོད། གཏོར་མ་ལ་ཤ་དར་ཚིལ་
དར་བཙུགས། ཡེ་ཤེས་ཀྱི་ལྷ་རྣམས་ནི། བུ་བསད་པའི་ཤ་ཁྲག་ལ། མ་ཡོང་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
མི་ཕོད་པ་བཞིན་དུ་ཡིན་ནོ། །ནག་ཕྱོགས་པ་རྣམས་ནི། ཤ་རུས་ལ་སྦྲང་མ་
བཞིན་དུ་འཁོར་འོང་བ་ཡིན། ཕྱི་དམར་སེར་གོན་ནས་སེར་གཟུགས་ཡིན་
པ་ལ། ནང་གི་སེམས་སྲིན་པོ་ལྟ་བུ་འདུག་པའི་བླ་སེར་རྣམས་ཡིན། དེའི་
དུས་སུ་ངས་བླ་མ་རིན་པོ་ཆེ་ལགས། ལས་ངན་པའི་བླ་སེར་འདི་རྣམས་
མིང་ནས་བོས་ན་ཨེ་ཆོག་ལགས་ཞུས་པས། ད་ཁྱོད་རང་གི་མིང་ནས་བོས་
དང་དེ་ལ་ལན་ཡོད་ཡོང་གསུངས་སོ། །འོ་ངས་ཁྱེད་རྣམས་སུ་ཡིན་མིང་ང་
ལ་སྨོས་ཤིག་ཟེར་བ་དང་མཉམ་དུ། འོ་ལགས་སོ། ངེད་རྣམས་ནི་ཉི་མ་དབུས་
གཙང་ཕྱོགས་ཀྱི་བླ་སེར་ཡིན། བླ་མ་ལྷ་ཚང་ཀུན་ལྡན་ཡིན། རྩང་༼གཙང་རྟ་
ནག་ཕྱོགས་ནས། བླ་མ་ཀརྨ་ཡེ་ཤེས། ཀརྨ་དཔལ་ལྡན། ཀརྨ་ཤེས་རབ།
བློ་བཟང་ཚེ་རིང་དང་། བློ་བཟང་རྒྱ་མཚོ། པདྨ་ཡེ་ཤེས། པདྨ་རྒྱ་མཚོ།
དཔལ་ལྡན་རྒྱ་མཚོ། ཡེ་ཤེས་ཚེ་རིང་། ཚེ་རིང་བསམ་འགྲུབ། ཨ་ཁུ་དབྱུག་
གཉེན་ཟེར་བ་བཅས་དེ་སོགས་སྔོན་ཆད་མགོ་ལོག་ཕྱོགས་ཀྱི་དམར་ཆོག་བྱེད་
མཁན་དང་ད་ལྟ་ཡང་དམར་ཆོག་མཁན་ལ་སོགས་པའི་བླ་སེར་གྲངས་མེད་
པ་ཞིག་དང༌། མིང་མི་ཤེས་པ། གོ་ཡང་མ་མྱོང་བ་གྲངས་མེད་པ་ཞིག་གིས།
ཨ་ཚ་དང་ཨ་ནའི་སྒྲ་སྐད། སྡུག་བསྔལ་བའི་ངུ་འབོད་ལྷང་ལྷང་བྱེད་ཅིང་ཉམ་
ཐག་པས་འོ་དོད་འབོད། ཀྱེ་བླ་མ་ཐུགས་རྗེ་ཅན། ངེད་རྣམས་ཀྱི་སྡུག་
བསྔལ་འདི་ལས་བསྐྱབ་ཏུ་གསོལ། སྡུག་བསྔལ་འདི་ལས་མྱུར་དུ་བསྒྲལ་དུ་
གསོལ། ཞེས་ཟེར་རོ། །ཡང་ངས་ཁྱེད་རང་རྣམས་ཉོན་ཅིག མདོ་ཁམས་སྨད་

ཀྱི་ཡུལ་ན། ང་རང་དང་ཕ་ཡུལ་གཅིག་པའི། བླ་མ་དང་གྲྭ་བ་ཆོས་རྒྱུན་གཅིག་
པ་ཡོད་ན་ང་ལ་མིང་སྨྲོས་ཤིག འོ་ལེགས་སོ་ཟེར་ནས་འདི་སྐད་དོ། །ངེད་
རྣམས་ནི་མགོ་ལོག་ཨ་སྐྱོང་གི་ས་ཆ་ནས་ཡིན། གཅོད་པ་རྒྱལ་མཚན། ནོས་
ཞེས་གཅོད་པ། བ་ཐུར་གཅོད་པ། རྒྱབ་ཚང་བཟོད་པ། མ་ཁྱེའི་མཁྱེན་རབ།
ཨ་ཁུ་དམ་ཆོས། ཨ་ཁུ་ལྷ་རྒ། གཉིག་མཐོང་ཀརྨ་རྣམ་རྒྱལ། ཤར་གོང་ཚེ་
དབང་། དཔོན་མོ་གཟི་སྒྲོན། གཉིག་མཐོང་གྲགས་པ། གཉིག་མཐོང་བཟང་
པོ༑ ཤར་འོད་ལ་མོ། ཤར་འོད་ཆོས་འབྱོར། སོག་པོ་ཇོ་བོ། ཇོ་མགོན། མཁན་
པ་འོད་ཟེར། མཁན་པ་དབང་གྲགས། དཔོན་ཆུང་རྟ་མགྲིན་ཚེ་རིང་། འབུམ་
རྒྱུད་འུག་སུ། འབུམ་རྒྱུད་ཀ་རྡིས། ཨ་མདོ་དབང་སྡིས། ཐོ་ཚི་ཆ་ཁོ། ཐོ་ཚི་
བཀྲ་རྣམ་ཟེར་བ་བཅས། དེ་རྣམས་ལ་སོགས་པའི་ཤི་བོ་གྲངས་མེད་པ་ཞིག་
མིག་གིས་མཐོང་བ་ཡིན། ཡང་བ་ཡུར་འཇིག་ཁོ། དབུ་མཛད་རྒྱ་མཚོ། དབུ་
མཛད་དགེ་འདུན། དབུ་མཛད་ཆུང་ལོ། པ་རིས་ཆོས་འཛིན། ཆོས་མཛད་
འགོ་རོ། དགེ་བསྐོས་བསྟན་དར། གཞུང་བསྟན་དར། གཤུང་ཚེ་བཀྲ། གཞུང་
ལྷ་མགོན། ཧོར་ཆོས། རྨ་ཤུས་དགྲ་འདུལ། རྨ་ཤུས་ཤག་ཀེ དགེ་རྒྱས་རྡོར་
སེམས། དགེ་རྒྱས་བཙན་སྐྱབས། ར་ཚི་ཀ་རིས། ར་ཚི་བསམ་དར། ར་ཚི་
སྒྲོལ་མ། ར་ཚི་ཨ་ཏབ། སྒོ་འབང་ཨ་ནེ། ལྷོ་བ་ཁ་འབུམ། ལྷོ་བ་ཡི་དམ།
པེ་རྐོ་རྡོ་རྗེ། པེ་རྐོ་རྒྱལ་པོ། འགར་ར་རྒྱལ་བོ། བུ་རྒྱུད་དར་མ། ལྷ་བ་ལྷ་
དབང་དེ་ལ་སོགས་པའི་ཉམ་ཐག་པ་གྲངས་མེད་པ་ཞིག་མིག་གི་མཐོང་བ་ཡིན་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཏེ༑ དེ་རྣམས་ཀྱིས་ཨ་ཚ་དང་ཨ་ནའི་སྒྲ་སྐད་ལྷང་ལྷང་འབོད་དོ། །དེ་རྣམས་
ཀྱིས་ང་ལ་འདི་སྐད་ཟེར་རོ། །འོ་བླ་མ་དཀོན་མཆོག་རྒྱལ་མཚན་ལགས། འུ་
ཅག་རྣམས་ནི་ཆོས་ཟང་ཟིང་གི་འབྲེལ་བ་ཡོད་པས། ཡུལ་དང་སྡེ་བ་གཅིག་
དང་དཔོན་དང་བླ་མ་གཅིག་ལ་བསྟེན་པའི་གྲྭ་ཚང་ཡིན་པས་ཐུགས་རྗེས་ཟུངས་
ཤིག ངན་སོང་འཇིགས་སྐྲག་འདི་ལས་བསྒྲལ་དུ་གསོལ། ཞེས་ཟེར་བའི་
ཉམས་སྣང་ཤར། ཡང་གཟུགས་མི་མཐོང་བའི་ངུ་སྐད་ལྷང་ལྷང་བྱེད་དོ། །
ངས་ཁྱེད་རྣམས་སུ་ཡིན་དྲིས་པས་དེ་རྣམས་ཀྱི་ནང་ནས། རྒད་པོ་སྐད་སྦོམ་
པོ་ཞིག་གི་ང་ནི་མགོ་ལོག་གི་དམག་དཔོན། ཁྲ་ཤུས་ལི་ངན་ཟེར་བ་ཡིན། ངས་
དམག་སྟོང་ཚོ་མང་པོའི་མགོ་བཅིངས་ནས། སྟོད་དབུས་གཙང་གི་ཇ་ལམ་
བཅད། རྒྱ་ཟི་ལིང་གི་མགྲོན་ལམ་བཅད། སོག་སེར་པོའི་སྡེ་བ་བཅོམ། ཧང་
ཁེ་རྗེ་བཙུན་དམ་པའི་མགྲོན་པོ་བཅོམ། མི་གྲངས་མེད་པ་བསད། རྒྱ་ནག་
གོང་མ་རྒྱལ་པོའི་མཁན་པོ་བསད། རྒྱའི་ཨ་ནེ་ཇོ་མར་མ་བཅོམ་ནས་རྒྱུ་ནོར་
རྫས་འཕྲོག མི་མང་པོ་བསད། ཧོར་ལ་དཀར་ཚང་གི་ལྷ་ལྡན་གྱི་སྨོན་ལམ་
ཆེན་མོ་ལ་མང་ཇ་དང་དངུལ་འགྱེད་བཅད། དབུས་ཀྱི་ཇ་ལམ་བཅད་སྐུ་གསུང་
ཐུགས་རྟེན་མང་པོ་ཞིག་མེ་ལ་བསྲེག་སྟེ་རླུང་ལ་བསྐུར། གསེར་སྐུའི་ཐབ་རྡོ་
དང་ལྷུང་བཟེད་ཐབ་ལ་བཙུགས་ནས་སྤོས་མར་བུད་ཤིང་བྱས། སྟོད་ཉ་མཚོའི་
རུ་བཅོམ་སྟེ་ཚེ་ཐར་མང་པོ་བསད། ནོར་གསོན་པོའི་སྙིང་དང་ཁྲག་གི་ནག་
ཕྱོགས་ལ་དགའ་བའི་ལྷ་ལ་མཆོད། དམག་བརྒྱ་ཚོ་སྟོང་ཚོ་མང་པོའི་དམག་

དཔོན་བྱས་ནས་སྡིག་ལ་སྦྱོར། རི་དྭགས་དང་གཅན་གཟན་གྲངས་མེད་
བསད། སྡིག་པ་དུང་ཕྱུར་མང་པོ་ཡོད་པས་ལས་མཁན་རྣམས་ཀྱི་ཐར་བའི་
དུས་མེད་ཟེར་བས། དཀོན་མཆོག་གསུམ་གྱི་ཐུགས་རྗེས་གཟུང་དུ་གསོལ་
ཟེར། སྤྱན་རས་གཟིགས་ལ་གསོལ་བ་འདེབས་སོ། །བདག་སོགས་ངན་
སོང་གནས་འདི་ལས་བསྒྲལ་དུ་གསོལ། ཡང་གཟུགས་མེད་པའི་ཨ་ཚ་དང་
ཨ་ནའི་སྒྲ་སྐད་ལྷང་ལྷང་བྱེད་ཅིང་། གཅན་གཟན་དང་རྐྱང་འབྲོང་རི་དྭགས་
མང་པོའི་ངར་སྐད་འུར་དི་རི་རི་བྱེད་དོ། །དེ་དུས་ངས་ཡི་དམ་ཐུགས་རྗེ་ཆེན་
པོ་དང་། དྲིན་ཆེན་རྩ་བའི་བླ་མ་པདྨ་བདེ་ཆེན་བཟང་པོ་ལ་སོགས་པའི། རྩ་
བརྒྱུད་ཀྱི་བླ་མ་ཐམས་ཅད་ལ་གསོལ་བ་འདེབས་སོ། །བྱིན་གྱིས་བརླབ་ཏུ་
གསོལ། ཞེས་གསོལ་བ་བཏབ་པས་ངའི་ཉམས་ཀྱི་སྣང་བ་ལ། ཁྲོ་ཆུ་ཁོལ་
མའི་རྒྱ་མཚོ་དང་། ཟངས་ཆུ་ཁོལ་མའི་རྒྱ་མཚོ། ཁྲག་གིས་རྒྱ་མཚོ་ཆེན་པོ་
སོགས་མཚོ་གྲངས་མེད་པ་ཞིག་གི་ཁྱབ། མཚོ་དེ་ཡང་ལྷོག་ལྷོག་ཏུ་ཁོལ་ཞིང་
རླངས་པས་བར་སྣང་ཐམས་ཅད་དུ་གང་སོང་བའི་ཉམས་ཤར། དེའི་ནང་དུ་
དམྱལ་བའི་སེམས་ཅན་གྲངས་མེད་པ་ཞིག་གི་མགོ་མིག་གི་རིག་ཙམ། མི་རིག་
ཙམ་བྱེད་ཅིང་ཨ་ཚ་ཨ་ནའི་སྒྲ་སྐད་ལྷང་ལྷང་འབོད་པས། ངས་ཁྱེད་རྣམས་
སུ་ཡིན་དྲིས་པའི་ངོར་ང་ནི་ཉ་མཚོའི་གནམ་དགའ་མ་ཡིན། གཅིག་གི་ང་ནི་
ཞོ་སྦས་ལི་ཡིན། གཅིག་གི་ང་ནི་གུར་དྲག་ཐོད་ཤྭ་ཡིན། གཅིག་གི་ང་ནི་རྔོན་
པ་ལས་མ་དག་པ་ཞིག་ཡིན། གཅིག་གི་ང་ནི་སྐྱ་མའི་བཀྲ་ཆོས་ཡིན། ང་སྐྱ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
མའི་བསོད་དགའ་ཡིན། ང་སྐྱ་མིའི་ནོར་འཕེལ་ཡིན། ང་སྐྱ་མིའི་བན་དེ་ཡིན།
ང་སྐྱ་མིའི་སྒྲོན་སྐྱབས་ཡིན། ང་རྒྱ་རྒྱུད་གྲ་རྒྱམ་ཡིན། ང་རྒྱ་རྒྱུད་ཞེས་ཚེ་ཡིན།
ང་སོག་པོ་མགོན་རྒྱལ་ཡིན། ང་རྨ་ཤུས་རྒྱས་དགའ་ཡིན། ང་རྨ་ཤུས་འཕགས་
པ་ཡིན། དམར་གཟའ་ཚེ་རིང་ལྷ་མོ། དམར་གཟའ་ཁྲ་ཐོ་མ་ཡིན། ང་སྤྱི་སར་
བུ་ཆུང་ཡིན། ངེད་རྣམས་ནི་ཐུགས་རྗེས་གཟིགས་ཤིག གསོལ་བ་འདེབས་
སོ༑ ༑ཡང་ཁྲོ་ཆུ་ཁོལ་མ་དང་། ཟངས་ཆུ་ཁོལ་མ་དེ་རྣམས་ཀྱི་ནང་ན་ནམ་
མཁའི་ཁམས་ནས། དམྱལ་བའི་སེམས་ཅན་ལས་ངན་པ་ཁ་བ་བུ་ཡུག་འཚུབས་
པ་ཙམ་ཞིག་དམྱལ་བའི་གནས་སུ་ལྷུང་སོང་བའི་ཉམས་ཤར། ཡང་ལས་
མཁན་སྟག་མགོ་ཅན་དང་གཟིག་མགོ་ཅན་རྣམས་ཀྱིས་སོད་སོད་དང་རྒྱབ་
རྒྱོབ་ཀྱི་སྒྲ་སྒྲོག་བཞིན་ལྕགས་ཀྱི་ཐོ་ལུམ་མེ་འབར་བ་རེ་མཚོ་ནང་དུ་དཀྲུགས་
པས་མཚོ་ཁོལ་ནས་ཁམ་ལྷོག་ལྷོག་ཏུ་བྱེད། ཚེ་འདས་གྲངས་མེད་པ་དེ་ཡི་
ཤ་ཚིག་ནས་རུས་པ་མཚོའི་ཁ་ལ་སྐྱ་ལྷོག་ལྷོག་ཏུ་འདུག དམྱལ་བའི་སེམས་
ཅན་ལས་ངན་པ་རྣམས་ནི་འཆི་རྒྱུ་མེད་པས་ཡང་ཡར་སོས་ནས་ངུ་སྐད་ཀྱི་འོ་
དོད་འབོད་དོ། །ཡང་ངས་ཁྱེད་རྣམས་ཡུལ་སྡེ་གང་ནས་ཡིན་མིང་ལ་ཅི་ཟེར།
འདིར་ནམ་འོང་མྱུར་དུ་ལན་ཐོབ་ཅིག་ཅེས་དྲིས་པ་དང་། དེ་རྣམས་ཀྱི་འདི་
སྐད་ཟེར་རོ། །ངེད་རྣམས་ནི་ལི་རྩང་ཕྱོགས་ནས་གེ་འཕན་ཀུན་བཟང་མཁས་
གྲུབ་ཟེར། ང་ནི་ཁྲོམ་ཏོག་ཚེ་སྒྲུབ་མགོན་ཡིན། ང་ནི་ཡ་ཐར་མ་ཟེར། གཞན་
མིང་སྨྲ་མི་ནུས་པའི་སེམས་ཅན་གྲངས་མེད་པ་འདུག ཡང་སྔགས་པ་རལ་

བ་ཅན་མང་པོ་ཞིག་ངུ་དིར་ཀྱི་ལི་ལི་བྱེད་འདུག ངས་ཁྱེད་རྣམས་ས་ཆ་གང་
གི་ཡིན་དྲིས་པས་ང་རོང་པོ་སྔགས་མང་གི་མཐུ་བ་གཉེན་པོ་དུག་གི་སྡོང་བོ་
ལྟ་བུ་ཡིན། ངེད་རྣམས་ཀྱི་མིང་ནི་པདྨ་རྒྱ་མཚོ། ཡེ་ཤེས་རྒྱ་མཚོ། སྐལ་ལྡན་
རྒྱ་མཚོ། ཀརྨ་ཆོས་འཕེལ། རྒྱ་མཚོ་བཀྲ་ཤིས། དཔལ་ཆེན་དོན་འགྲུབ་བཅས་
ཡིན། གཅིག་གི་ང་ནི་ཨ་སྐྱོང་ཁང་རྒན་ཚང་གི་བླ་མ་ལྕགས་མོའི་སེན་རིང་
ཡིན་ཟེར། ཡང་དེ་བཞིན་ཚེ་འདས་སོ་སོས་རྒྱལ་བ་མིག་དམར། བྲེ་བོ་འབའ་
ཙག་དང་ཐང་ནག་ལི་ཐར་དང་། དགའ་ལྡན་ཕྱག་མཛོད་སྣ་རིང་ཡིན། ཨ་
ལགས་མགོ་ཏ། སྦྱིན་པ་ཁྱི་མོ། ཉག་རོང་ཆོས་བཟང་། རྡོ་བ་བསོ་ལི། ཁྲོ་
རིས་བླ་མ། ཐོང་ཤུལ་དམར་ར། དམེ་ཚང་བཀྲི་བྱམས། ཨ་མྱེའི་རབ་ལི།
འགར་ར་འཕྲིན་ལས། རྨར་ཁའི་ཚེ་བསྟན། བོང་སྟག་རི་ཁོ། རི་ངན་ཚེ་བཀྲ།
རི་ངན་ཡུམ་རིས། དབུས་བསུ་གུ་རུ་བཅས་སོ་སོས་ང་ཡིན་ཟེར། ཚེ་འདས་
དེ་རྣམས་ཀྱིས་ཤིན་ཏུ་སྨྲེ་སྔགས་ཀྱི་འོ་དོད་འབོད། མིག་ནས་མཆི་མ་ཕྱུང་།
ཁ་ནས་ཨ་ཚ་དང་ཨ་ནའི་ངུ་དིར་དང་སྡུག་བསྔལ་གྱི་གཏམ་གྱིས་སྟོང་གསུམ་
འུར་སྒྲས་གང་ནས། ཡ་ང་བཅུག་པ་སྟོང་ལུག་མང་པོའི་མ་བུ་འཕྲད་པ་བཞིན།
ཆོ་ངེ་དང་ངུར་སྐད་ཀྱི་ལི་ལི་བྱེད་འདུག གནམ་ས་སྟེང་འོག་བརྗེ་བ་ལྟ་བུའི་
ལུས་འགྲེ་ལྡོག་ངག་ནས་སྡུག་བསྔལ་གྱི་ཉམ་ཐག་པའི་འོ་དོད་འབོད། དེའི་
ནང་ནས་གཅིག་གིས་ཇོ་བོ་ཐུགས་རྗེ་ཆེན་པོ་མཁྱེན་ནོ། །རྩ་བརྒྱུད་ཀྱི་བླ་མ་
རྣམས་མཁྱེན་ནོ། །ངེད་རྣམས་ངན་སོང་གི་སྡུག་བསྔལ་འདི་ལས་བསྒྲལ་དུ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
གསོལ། བྱིན་གྱིས་རློབས་ཤིག ཟེར་བའི་ཉམས་སྣང་ཤར། ངན་སོང་སེམས་
ཅན་དེ་རྣམས་ཀྱི་ཆེད་དུ་མ་ཎིའི་འུར་སྒྲ་སྒྲོགས། ཨོཾ་མ་ཎི་པདྨེ་ཧཱུྃ་ཧཱུྃ༔
ཡང་ངས་བླ་མ་རིན་པོ་ཆེ་ལ། འདི་རྣམས་ཀྱིས་ལས་ངན་ཅི་བསགས་པའི་རྣམ་
སྨིན་ཡིན་ལགས་ཞུས་པས། བླ་མའི་ཞལ་ནས་འདི་སྐད་གསུངས་སོ། །བླ་
མ་གྲོང་ཆོག་པ་རྣམས་ཀྱི་ར་ལུག་གཡག་རྒན་འབྲི་རྒན་བཤས་ནས་ཤ་ཁྲག་
གི་ལྷ་ལ་མཆོད་པ་བྱེད། ཤ་ཁྲག་ལ་ལོངས་སྤྱོད་པའི་གྲོང་ཆོག་པ་རྣམས་
ལས་མཁན་གཡག་གི་མགོ་ཅན་རྣམས་ཀྱིས་ལག་ན་ཆ་ལང་མང་པོ་བརྡུང་ཞིང་
ལས་མཁན་ལུག་གི་མགོ་ཅན་རྣམས་ཀྱིས་ལག་ན་རྔ་མང་པོ་བརྡུང་། ལས་
མཁན་ར་མགོ་ཅན་མང་པོས་ལག་ན་ཟངས་རྐང་འབུད། སྦྲུལ་མགོ་ཅན་དང་
སྟག་མགོ་ཅན་དང་གཟིག་མགོ་ཅན་རྣམས་ཀྱི་ལག་ན་ཐུན་རྡོ་དཀར་ནག་དང་
མཚོན་ཆ་སྣ་ཚོགས་ཀྱིས་ཆར་ཕབས་ནས། གྲོང་ཆོག་གི་བླ་སེར་རྣམས་ཀྱི་ཐོག་
གར་འཆམ་ནས་ཧཱུཾ་ཧཱུཾ་དང་ཕཊ་ཕཊ་སོད་སོད་དང་རྒྱོབ་རྒྱོབ་ཀྱི་སྒྲ་སྒྲོག་པ་འདི་
ནི༑ གྲོང་ཆོག་བྱེད་པའི་བླ་མ་དང་སེར་མོ་འདི་རྣམས་ཀྱིས་མ་དང་འདྲ་བའི་
མ་འབྲི་དྲིན་ཆེན་རྣམས་ཀྱི་ཤ་ཁྲག་ཟོས་ཞིང་སྲོག་བཅད་པའི་རྣམ་སྨིན་དང་
བུ་ལོན་འཁོར་བ་ཡིན་པས་གསོན་གཤིན་གྱི་དཀོར་ནག་ཟོས་པའི་རྣམ་སྨིན་
གྱི་ལོ་དུང་ཕྱུར་དགུ་ལ་ཐར་བའི་དུས་མེད་དོ། །ཡང་སྔགས་ནག་རལ་བ་ཅན་
རྣམས་ནི་གོས་ནག་གྱོན་ཞིང་རལ་བ་ནག་ཟིང་ངེ་བའི་ནང་ན་ལིང་སྒམ་དང་
རྐང་གླིང་ཐོགས་པ། ལག་ན་ཐུན་དར་དང་དར་ནག་ཐོགས་པ། སེམས་ཅན་

གྱི་ཤ་ཁྲག་ལ་ལོངས་སྤྱོད་པའི། གདོང་ལ་བལྟས་ན་རྒྱ་མར་ཙིག་ཙིག་བྱེད་
པ༑ ཁ་ནས་དྲག་སྔགས་ཤ་ར་ར་སྒྲོག་པ། སེམས་ཅན་ལ་བསམ་ནག་དུག་
གི་སྡོང་བོ་དང་འདྲ་བ། སྨིན་མ་དང་སྨ་ར་མེ་ལྟར་དུ་འབར་བ་བསྒྲལ་ཆས་
སྣ་ཚོགས་རྒྱབ་ཏུ་ཁུར་བ་དུས་རྒྱུན་དུ་སེམས་ངན་འཆང་བ་མཐུ་ཡིས་སྒོ་ནས་
སྐྱ་སེར་ཕོ་མོ་ལྔ་བརྒྱ་ཙམ་བསད་པའི་སྔགས་ནག་འདི་རྣམས་ལ་རྒྱུ་ཁ་ལག་
གི་འབྲེལ་ཚད་དམྱལ་ཁམས་བཅོ་བརྒྱད་པོ་མ་སྟོང་གི་བར་དུ་ཐར་བའི་དུས་
མེད་དོ། །འདིར་འདུས་པ་ཀུན་གྱིས་མ་ཎིའི་འུར་སྒྲ་སྒྲོགས་ཤིག ཨོཾ་མ་ཎི་
ཡང་དམག་དཔོན་དང་ཇག་དཔོན་བྱེད་ནས། དམག་གིས་ཁ་མགོ་བྱེད་ཅིང་
དམག་སྣ་ཁྲིད་པའི། འབོས་བསོ་དང་། མཁར་དཀའ། ཨ་ཆེ་ནོར་བཟང་
དང་། ཚ་ཁོའི་ཚོགས་རིས་དང་། རྨེང་ཁོའི་ཚེ་བརྟན་དང་། ཐུང་ཤུལ་དམར་
རི་ལ་སོགས་པའི་དམག་དཔོན་ལས་ངན་དེ་རྣམས་ཀྱི་སངས་རྒྱས་ཀྱི་བསྟན་
པ་བཤིག་དཀོན་མཆོག་གི་དབུ་འཕང་སྨད། དགེ་འདུན་གྱི་སྡེ་བཅོམ། དགོན་
ལག་བརྒྱ་རྩ་བརྒྱད་དང་སྟོང་རྩ་བརྒྱད་མེ་ལ་བསྲེགས། སྐུ་གསུང་ཐུགས་རྟེན་
གྲངས་མེད་པ་བསྲེགས་ཏེ་རླུང་ལ་གཏོར། རྒྱ་བོད་དམག་གི་ཁ་ལོ་བསྒྱུར་
ཏེ་སེམས་ཅན་དུང་ཕྱུང་མང་པོའི་སྲོག་བཅད་པའི་དམག་དཔོན་དང་དམག་
མི་དེ་རྣམས་ཀྱི་རྒྱུ་ཁ་ལག་གི་འབྲེལ་ཚད་ཐམས་ཅད་རྡོ་རྗེ་དམྱལ་བ་ལ་སོགས་
པའི་མནར་མེད་པའི་དམྱལ་བའི་གཏིང་རྡོ་ཡིན་པས་ཐར་བའི་དུས་མེད། ཡང་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
རྔོན་པ་རྣམས་ཀྱིས་ཤ་ཁྱི་མང་པོ་ཁྲིད། རྒྱབ་ན་མེ་མདའ་ཁུར་ནས་སེམས་
ཅན་གསོད་སེམས་ཉིན་མཚན་ཁོར་ཡུག་མེད་པ་བསམ་ངན་གྱི་རྒྱུན་མི་ཆད་
པ་རི་ལ་གནས་པའི་རི་དྭགས་གྲངས་མེད་པ་བསད། མཁའ་ལ་གནས་པའི་
འདབ་ཆགས་བྱ་རིགས་བྱེའུ་རིགས་གྲངས་མེད་པ་བསད། ཐང་ལ་གནས་
པའི་སྡེར་ཆགས་སྟག་གཟིག་དོམ་དྲེད་འཕར་བྱང་བྱི་ལ་ལ་སོགས་པའི་གཅན་
གཟན་གྲངས་མེད་པ་ཞིག་བསད་དེ་ཝ་སྦེ་རྣམས་ནི་གསོད་པའི་དུས་སུ་ཤ་ཁྱིའི་
དེད་ནས་ཁུང་བུར་བཅུག་ཅིང་དུ་བ་བདུག་ནས་ཁུང་བུའི་ནང་དུ་ཁྱབ་པའི་དེ་
ན་སྲོག་ཆགས་དུང་ཕྱུང་མང་པོ་བསད་ཡོད་པའི་རྔོན་པ་རྣམས་ནི་ལོ་དུང་ཕྱུར་
མང་པོ་ལ་ཐར་བའི་དུས་མེད། དེ་ནས་ཆུ་ལ་གནས་པའི་ཆུ་གནས་ཉ་སྲམ་
ལ་སོགས་པའི་ཆུ་གནས་གྲངས་མེད་བསད། ཆུ་གར་བབ་ཀྱི་སེམས་ཅན་
རྣམས་ངན་སོང་དུ་ཁྲིད་དོ། །རྐུན་ཇག་དམག་ཇག་བྱེད་པའི་རྣམ་སྨིན་གྱིས་
ལོ་མང་པོ་ལ་ལྷ་མ་ཡིན་འཐབ་རྩོད་དུ་སྐྱེས་ནས་མཐར་ངན་སོང་དུ་ལྷུང་ནས་
ཐར་དུས་མེད་དོ། །འདིར་འཚོགས་པ་ཀུན་གྱིས་མ་ཎིའི་འུར་སྒྲ་སྒྲོག་པར་ཞུ།
ཨོཾ་མ་ཎི་པདྨེ་ཧཱུྃ་ཧི༔
ཡང་ས་ཕྱོགས་གཞན་ཞིག་ཏུ་ཐོན་སོང་བའི་ཉམས་ཤར། ས་གཞི་ཐམས་ཅད་
ལྕགས་བསྲེགས་ཀྱི་ས་གཞི་ཡིན་པ་དེའི་སྟེང་ལྕགས་ཀྱི་ཚེར་མ་རྣོན་པོ་མཐོ་
གང་རེ་ཡོད་པའི་སྟེང་ན་ལས་མཁན་དྲེད་ཀྱི་མགོ་ཅན་གྱི་སྐྲ་ཡིས་གསེབ་ནས་
མེ་སྟག་གི་ཚ་ཚ་འཕྲོ་བ་དེ་འདྲ་བ་བཅུ་དྲུག་ཐོན་བྱུང་། བརྒྱད་རེ་བརྒྱད་རེ་

གཡོས་གཡོན་བར་ན་བན་དེ་ཆོས་གོས་ཁྲག་གིས་སྦག་པ་མཆན་ཁུང་གཡས་
སུ་བཟུང་བ། བུད་མེད་ལག་པ་ཁྲག་གི་དམར་ཙ་ར་ར་བྱས་པ་ཞིག་མཆན་
ཁུང་གཡོན་དུ་བཟུང་བའི་བན་དེ་མང་པོ་ཞིག་ཐོན་དེ་ནས་ལས་མཁན་དྲེད་
མགོ་ཅན་བཅུ་དྲུག་པོས་མཆན་ཁུང་གཡས་གཡོན་དུ་བན་དེ་དང་བུད་མེད་
ཁ་སྤྲད་ནས་ལྕགས་ཀྱི་འཛེར་མ་མི་ལོ་བརྒྱད་ལོན་པའི་རིང་ཐུང་ཡོད་པ་མང་
པོ་གདབ་ནས་དེ་རྣམས་ཀྱི་སྡུག་བསྔལ་བའི་འོ་དོད་ཨ་ཚ་དང་ཨ་ནའི་སྨྲེ་སྔགས་
ཀྱིས་ངུ་སྐད་ཀྱི་ལི་ལི་འདོན། ཡང་ལས་མཁན་སྟག་གི་མགོ་ཅན་གཉིས་ཀྱི་
ལག་ན་ལྕགས་ཀྱི་ཐུར་མ་མེ་འབར་བ་རེ་བཟུང་ནས། དེ་རྣམས་ཀྱི་ཕོ་མཚན་
གྱི་སྦུག་གུའི་ནང་ནས་དྲངས་ཏེ་ཤིན་ཏུ་སྡུག་བསྔལ་ལོ། །ཡང་བུད་མེད་ཀྱི་
མཚན་མའི་ནང་དུ་ཁྲོ་ཆུ་ཁོལ་མ་མེ་འབར་བ་བླུགས་ནས་དེའི་དུས་སུ་སྡོམ་
པ་འཕྲོག་པའི་བུད་མེད་དང་སྡོམ་པ་ཉམས་པའི་བན་དེ་གཉིས་ཀྱི་ཁ་སྣ་ནས་
མེ་འབར་ཞིང་དུ་བ་སྔོ་ཕྱུར་ཕྱུར་འདུག་པའི་སྡུག་བསྔལ་གྱིས་ཉམ་ཐག་གོ །
དེ་རྣམས་ཀྱི་ངག་ནས་ཚ་གཟེར་གྱིས་ངུ་སྐད་ལྷང་ལྷང་སྒྲོག་གོ །ཀྱེ་རྗེ་བཙུན་
བླ་མ་ཐུགས་རྗེ་ཅན། བན་དེ་དང་བུད་མེད་ལས་ངན་འདི་རྣམས་ཅི་ཡིན་ཞུས་
པའི་ཚེ། འདི་རྣམས་ཀྱིས་མཁན་སློབ་ལས་གྲལ་ཚང་བའི་མདུན་ནས་སོ་ཐར་
གྱི་བཅས་སྡོམ་སྲུང་བར་ཁས་བླངས་བ་ལས་ཉམས་པའི་བཀའ་ལོག་སྡོམ་ཤོར་
རིགས་ཅན་ཡིན། བུད་མེད་ནི་དམ་སྡོམ་འཕྲོག་པའི་བུད་མེད་རྣམས་ཡིན་ནོ། །
དམ་ཉམས་འདི་རྣམས་ངན་སོང་གི་གནས་ནས་ལོ་དུང་ཕྱུར་དགུ་ལ་ཐར་དུས་

མེད། འདིར་འཚོགས་ཀུན་གྱིས་མ་ཎིའི་སྒྲ་དབྱངས་སྒྲོགས། ཨོཾ་མ་ཎི་པདྨེ་
ཧཱུྃ་ཧཱུྃ༔ ཡང་རེ་ཞིག་སོང་བའི་ས་ཕྱོགས་ཞིག་ན། ལྕགས་བསྲེགས་ས་གཞིའི་
སྟེང་དུ། བན་དེ་གོས་དམར་སེར་ཤུལ་ཐག་ཅན་མང་པོ་ཐོན་འཕྲལ་ཡང་ལས་
མཁན་མཛོ་མགོ་ཅན་མང་པོ་ཞིག་ཐོན་ཏེ། བན་དེ་རྣམས་ཀྱི་ལྕེ་ཁ་ནང་ནས་
འཐེན་ཏེ་ཐང་ཆེན། ཨོཾ་མ་ཎི་པདྨེ་ཧཱུྃ་ཧཱུྃ༔ ན་པོ་ཙམ་ཞིག་འདུག་པའི་ལས་
མཁན་མཛོ་ཡི་མགོ་ཅན་དང་འབྲོང་གི་མགོ་ཅན་མང་པོ་ཐོན་བྱུང་བས། ལྕགས་
ཀྱི་ཐོང་གཤོར་མེ་འབར་བ་རེ་ལག་ཏུ་ཐོགས་ནས་བན་དེ་དེ་རྣམས་ཀྱིས་ལྕེ་
ཐོག་ཏུ་མཛོ་གཡག་རྣམས་ཀྱིས་ཞིང་རྨོས་ཏེ་གར་འཆམ་ནས་བན་དེ་རྣམས་
ཀྱི་སྡུག་བསྔལ་སྨྲེ་སྔགས་ཀྱིས་ཚིག་ཨ་ཚ་དང་ཨ་ནའི་ངུ་སྒྲ་སྒྲོག་གོ །ལྕེ་ནི་
འདར་ཁྲི་ལི་ལི་བྱེད་ནས་འདུག་གོ །ཀྱེ་རྗེ་བཙུན་བླ་མ་ཐུགས་རྗེ་ཅན་ལགས།
འདི་རྣམས་ཀྱི་ལས་ཅི་བསགས་པའི་རྣམ་སྨིན་ཡིན། ཚེ་ཚད་ཅི་ཙམ་ཞུས་པས།
འོ་འདི་རྣམས་འཇིག་རྟེན་གྲང་ང་ཁམས་འདི་ན་འདུག་དུས། རྒྱལ་བའི་གསུང་
རབ་ལ་ཀློག་བརྫུན་བྱས་པའི་རྣམ་སྨིན་ཡིན། ཚེ་ཚད་ནི་ལོ་དུང་ཕྱུར་བདུན་
དུ་ཐར་བ་མེད་གསུངས་སོ། །ཡང་མི་ཡུལ་གྱི་ཨ་མཆོད་རྣམས་ཀྱིས་གསུང་
རབ་དག་ཚར་འདོན་དགོས། ངག་འཁྱལ་གྱིས་བསླད་མ་ཞུགས་པ་ཞིག་
དགོས། གཤིན་གསོན་གང་གི་དོན་དུ་འདོན་དུས་གསུང་ངག་བཅད་པ་གལ་
ཆེའོ། །འདིར་འཚོགས་པ་ཀུན་གྱིས་མ་ཎིའི་འུར་སྒྲ་སྒྲོགས། ཨོཾ་མ་ཎི་པདྨེ་

སྟག་བླ་དཀོན་མཆོག་རྒྱལ་མཚན་གྱིས་མཛད།
ཡང་སོང་བའི་ས་ཕྱོགས་ལྕགས་བསྲེགས་ཀྱི་ཐང་ཆེན་པོ་ཞིག་གི་སྟེང་ན་བྲག་
རི་མཐོན་པོ་གནམ་དུ་ཐུག་པ་ཞིག་འདུག དེའི་རྩ་ན་ཁྲོ་ཆུ་ཁོལ་མ་ཞིག་འདུག་
བྲག་དེའི་སྐེད་པ་ན་རྒྱ་ལམ་ཆེན་པོ་ཞིག་འདུག ལམ་དེ་ནང་ན་རྒན་མོ་མགོ་
དཀར་པོ་སོང་བ་ལག་རྟེན་ཅན་མང་པོ་འདུག ཡང་བུད་མེད་གཞོན་ནུ་མ་
མགོ་ལ་བརྒྱན་ཆ་བཏགས་པ་མང་པོ་ཞིག་འདུག ལམ་གྱི་གཡོས་གཡོན་ན་
ཁྱི་དཀར་ནག་མང་པོ་དང་། ཁྱི་དམར་པོ་གྲངས་མེད་ཡོད་པ་ཁྱི་རྣམས་ཀྱི་
མགོ་ནི་ཤིང་ལས་གྲུབ་པ་དང་ཁ་མཆུ་ལྕགས་ལས་གྲུབ་པ་ཡིན། སྤྱི་གསེབ་
ནས་མེ་སྟག་གི་ཚྭ་ཚྭ་འཕྲོ་བ་དེ་རྣམས་ཀྱི་ཧབ་ཧབ་བྱས་ནས་སྡང་སེམས་ཀྱིས་
བུད་མེད་རྒན་གཞོན་རྣམས་ཀྱིས་སྟེང་དུ་རྒྱུག་སྟབས་བྱེད་ནས་ཟ་སྙམ་བྱེད་
དུས། བུད་མེད་དེ་རྣམས་ནི་ཤིན་ཏུ་དངངས་སྐྲག་གི་སྡུག་བསྔལ་བའི་ཨ་ཚ་
དང་ཨ་ནའི་སྒྲ་སྐད་དི་རི་རི་བྱེད་ཅིང་། བྲོས་ས་དང་གབ་ས་མ་རྙེད་པར། རྒྱུག་
པའི་ཁྲོ་ཆུ་ཁོལ་མའི་ནང་དུ་ལྷུང་བའི་ཉམས་ཤར། ཡང་དུ་སྐད་ལྷང་ལྷང་བྱེད་
འདུག ནམ་མཁའ་ནས་ལས་མཁན་འབྲུག་གི་མགོ་ཅན་ཞིག་གིས་སོས་པར་
གྱུར་ཅིག་གསུངས་མ་ཐག་ཏུ་ལུས་པོ་ཡར་སོས་ནས་སྡུག་བསྔལ་བསམ་གྱིས་
མི་ཁྱབ་པ་མྱོང་ངོ༌། །ཡང་རྗེ་བཙུན་བླ་མ་རིན་པོ་ཆེ་ལགས། རྣམ་སྨིན་ཅི་ཡིན་
ཞུས་པས། བླ་མའི་ཞལ་ནས། བུད་མེད་འདི་རྣམས་ཀྱིས་རང་གི་སྒོ་ཁྱི་དང་
ཁྱི་སྡོམ་ཉམ་ཐག་ལ་ལྟོ་མ་བླུད་པའི་རྣམ་སྨིན་དང་བརྡེག་བཙོག་བྱས་པའི་འབྲས་
བུ་ཡིན། བུད་མེད་འདི་རྣམས་ལོ་དུང་ཕྱུར་བརྒྱད་ལ་ཐར་བའི་དུས་མེད་དོ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
གསུངས་སོ། །ཡང་སོང་བའི་ས་ཕྱོགས་ཞིག་ན་ལྕགས་བསྲེགས་ཀྱི་མེ་འབར་
བ་ཞིག་གི་སྟེང་ན་ལྕགས་ཀྱི་རི་མཐོན་པོ་ཞིག་འདུག་དེའི་རྩེ་ན་འབྲོང་རྣམས་
ངར་སྐད་ལྷང་ལྷང་བྱེད་དོ། །འབྲོང་རྣམས་ཀྱི་རྭ་ནི་ཁྲོ་ཆུ་ཁོལ་མ་ཡིན་པ་ལ།
ཁ་སྣ་ནས་མེ་འབར་ཞིང་དུ་བ་ཐུ་ལུ་ལུ་བྱེད་པ་སྤུ་གསེབ་ནས་མེ་སྟག་གི་ཚྭ་ཚྭ་
འཕྲོ་བ་གྲངས་མེད་པ་བྱུང་ངོ་། །རྐྱང་དང་། ཤ་བ་དང་། གནའ་བ་དང་། དགོ་
བ་དང་། རི་དྭགས་མང་པོ་ཞིག་འུར་དིར་བྱེད་ནས་རྒྱུག་ཡོངས་བའི་སྣང་བ་
ཤར། སྒོ་ཟོག་ནོར་ལུག་ར་དང་བཅས་པ་མང་པོ་ཞིག་ཐོན་བྱུང་སྤུ་གསེབ་
ནས་མེ་སྟག་དམར་ཐ་ར་ར་འཐོར་བ་མང་པོ་ཞིག་ཐོན་འོང་བའི་སྣང་བ་ཤར།
ཡང་འུར་སྒྲ་ཆེན་པོ་སྒྲོག་པ་དང་མཉམ་དུ་རྔོན་པ་གཅེར་བུ་རྒྱབ་ན་མེ་མདའ་
ཁུར་ཞིང་ཤ་ཁྱི་མང་པོ་ཁྲིད་པ་གྲངས་མེད་པ་ཞིག་ཐོན་འོང་བའི་ཉམས་ཤར།
ཡང་སྐྱ་སེར་ཕོ་མོ་མང་པོ་སྒོ་ཟོག་བྱ་ལུག་རྟ་ར་མ་རྣམས་ཀྱིས་དེད་ནས་འོང་
བའི་སྣང་བ་ཤར། ཡང་རྐྱང་འབྲོང་། གཅན་གཟན། རི་དྭགས་སྣ་ཚོགས།
ནོར་ལུག་ར་ལ་སོགས་པས་དེད་ཡོང་བའི་ཉམས་སྣང་ཤར་མདུན་གྱི་ནམ་
མཁའ་ནས་ལས་མཁན་སྟག་གཟིག་དོམ་དྲེད་མང་པོའི་མགོ་བརྙན་ཅན་རྣམས་
ཀྱིས་མཚོན་ཆ་སྣ་ཚོགས་ཀྱི་ཆར་ཕབས་ནས། དམྱལ་བའི་སེམས་ཅན་རྔོན་
པ་རྣམས་ཤ་ཚལ་བ་ཁྲག་ཐིགས་པ་བྱེད་ནས་ངུ་དེར་དང་སྨྲེ་སྔགས་ཀྱི་འོ་དོད་
འབོད་དོ། །ཡང་ནམ་མཁའ་ནས་སོས་པར་གྱུར་ཅིག་སྒྲ་སྒྲོག་པས་དེ་མ་ཐག་
ཏུ་ལས་ངན་པའི་དམྱལ་བའི་སེམས་ཅན་རྣམས་སོས་ནས་སྔར་བཞིན་གྱུར་

སྟག་བླ་དཀོན་མཆོག་རྒྱལ་མཚན་གྱིས་མཛད།
ཏེ༑ ཡང་དེ་ཡི་སྟེང་དུ་རི་དྭགས་དང་སྒོ་ཟོག་དེ་རྣམས་ཚུར་རྒྱུག་ནས་ཉམ་
ཐག་པའི་སེམས་ཅན་དེ་རྣམས་ཀྱི་སྟེང་དུ་རྒྱུག་ནས་རྭ་ཡི་བརྡུང་བ་དང་། སོ་
ཡིས་མུར་བ་དང༌། ཁྲག་འཇིབ་པ་དང་། རྐང་ལག་བཞིའི་སྟེང་དུ་གར་བྱེད་
པ་དང་། ཤ་ཚལ་བ་ཁྲག་ཐིགས་པ་བྱས་པའི་ཉམས་སྣང་ཤར། ཡང་རྗེ་
བཙུན་བླ་མ་རིན་པོ་ཆེ་ལགས། འདི་རྣམས་ལས་ཅི་བསགས་པའི་རྣམ་སྨིན་
ཡིན་ལགས་ཞུས་པས། བླ་མ་རིན་པོ་ཆེའི་ཞལ་ནས་འདི་སྐད་གསུངས་སོ། །
འོ༑ ལས་ངན་པའི་ཚེ་འདས་རྣམས་འཇིག་རྟེན་གྲང་ང་ཁམས་ན་འདུག་དུས་
རྔོན་པ་འདི་རྣམས་ཀྱི་རི་དྭགས་རྣམ་པ་སྣ་ཚོགས་དང་སྒོ་ཟོག་གྲངས་མེད་བསད།
ཤ་ཁྲག་གི་སྟོན་མོ་བྱས་པའི་རྣམ་སྨིན་དང་སྲོག་ལན་རང་གི་སྲོག་གི་འཇལ་
དགོས་པ་ཡིན་པས། འདི་རྣམས་ལོ་དུང་ཕྱུར་བཅུ་གསུམ་ལ་ཐར་བའི་དུས་
མེད་དོ། །འདིར་འཚོགས་ཀུན་གྱིས་མ་ཎིའི་འུར་སྒྲ་ཞུ། ཨོཾ་མ་ཎི་པདྨེ་ཧཱུྃ་ཧྲཱིཿ
ཡང་སོང་བའི་ས་ཕྱོགས་ཤིག་ན་ལྕགས་བསྲེགས་དམར་པོའི་སྟེང་དུ་མཚོ་ཆེན་
པོ་ཞིག་འདུག ཡང་ལས་མཁན་སྟག་གཟིག་གི་མགོ་ཅན་མང་པོས་སྟག་ལྤགས་
ཀྱི་ཆུད་པ་བརྒྱབ་པས་མཚོ་དེ་དུག་མཚོ་ཡིན་པ་ལྷོག་ལྷོག་ཏུ་ཁོལ་ཞིང་འདུག
ཡང་ལས་མཁན་སྟག་མགོ་ཅན་དང༌། སྦྲུལ་མགོ་ཅན་ཞིག་གིས་མི་གཅེར་
བུ་མང་པོ་དེད་ཡོང་ནས་མཚོ་དེའི་ནང་དུ་འཕངས་ཏེ་ལས་མཁན་རྣམས་ཀྱི་
ལྕགས་ཀྱི་ཐོ་ལུམ་གྱི་དཀྲུག་དུས་དུག་མཚོ་ནག་པོ་ལྷོག་ལྷོག་ཏུ་ཁོལ་བའི་ཁར་
སྐྱ་ཐ་ར་ར་བྱེད་འདུག ཡང་སོས་པར་གྱུར་ཅིག་ཟེར་བས་སླར་སོས་ཏེ་དམྱལ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
བའི་སེམས་ཅན་ལ་འཆི་རྒྱུ་ནི་མེད་དོ། །
ཡང་ངས། རྗེ་བཙུན་བླ་མ་རིན་པོ་ཆེ་ལགས། འདི་རྣམས་ཀྱི་ལས་ཅི་བསགས་
པའི་རྣམ་སྨིན་ཡིན་ཞུས་པས། བླ་མའི་ཞལ་ནས་འདི་སྐད་གསུངས་སོ། །འོ་
འདི་རྣམས་འཇིག་རྟེན་གྲང་ང་ཁམས་ན་འདུག་དུས་སྨན་པ་རྣམས་ཀྱིས་ནད་
པ་སྨན་ལོག་གིས་བསད་པའི་རྣམ་སྨིན་ཡིན། ལོ་དུང་ཕྱུར་བཅུ་གསུམ་ལ་ཐར་
བའི་དུས་མེད་དོ། །ཡང་ས་ཕྱོགས་གཞན་ཞིག་ཏུ་སོང་བའི་ཉམས་ཤར།
ལྕགས་བསྲེགས་ཀྱི་ས་གཞིའི་སྟེང་མེ་དམར་ལྷབ་ལྷབ་ཏུ་འབར་བའི་ཉམས་
སྣང་ཤར། དེའི་སྟེང་དུ་ལྕགས་ཀྱི་ཕ་བོང་རི་མགོ་ཙམ་འདུག དེའི་འོག་ཏུ་
མི་ནག་པོ་གཅེར་བུ་བརྒྱ་ཙམ་ཡན་ལག་ཐམས་ཅད་ལྕགས་ཐག་གིས་བརྒྱང་
ནས་འདུག ཡང་ལས་མཁན་སྤྲུལ་གྱི་མགོ་ཅན་དང་ཆུ་སྲིན་གྱི་མགོ་ཅན་བརྒྱ་
ཙམ་ཐོན་ཏེ་ཕྱག་གཡས་ན་ལྕགས་ཀྱི་ཐོ་བ་མེ་འབར་བ་དང་ཕྱག་གཡོན་པ་
ན་རྐམ་པ་རེ་བཟུང་ནས་མི་ནག་གཅེར་བུ་དེ་རྣམས་ཀྱི་སྟེང་དུ་ཐོ་བས་བརྡུང་
བ་དང་སྐམ་པས་གཅུས་ནས་ངག་གི་སོད་སོད་དང་རྒྱོབ་རྒྱོབ་ཀྱི་སྒྲ་སྒྲོག་པས་
ཨ་ཚ་དང་ཨ་ནའི་སྒྲ་ལྷང་ལྷང་བྱེད་དོ། །ཡང་ངུ་འབོད་དང་སྨྲེ་སྔགས་འདོན་
ནོ༑ ༑ངས་རྗེས་བཙུན་བླ་མ་ལགས། འདི་རྣམས་ལས་ངན་པ་ཅི་བསགས་
པའི་རྣམ་སྨིན་ཡིན་ལགས་ཞུས་པས། བླ་མའི་ཞལ་ནས་འདི་སྐད་གསུངས་
སོ༑ ༑འོ་འདི་རྣམས་ནི་མི་ཡི་ཡུལ་ན་འདུག་དེས་མེ་མདའ་དང་སྡིག་པའི་ལས་
མཚོན་ཆ་འགར་བའི་ལས་ངན་པའི་འགར་བ་དེ་རྣམས་ལོ་དུང་ཕྱུར་བརྒྱ་ལ་

སྟག་བླ་དཀོན་མཆོག་རྒྱལ་མཚན་གྱིས་མཛད།
ཐར་བའི་དུས་མེད་དོ། །འདིར་ཚོགས་ཀུན་གྱིས་མི་ཎིའི་འུར་སྒྲ་སྒྲོགས་སོ། །
ཨོཾ་མ་ཎི་པདྨེ་ཧཱུྃ་ཧི༔
ཡང་སོང་བའི་ས་ཕྱོགས་ཤིག་ན་ལྕགས་བསྲེགས་ཀྱི་ས་གཞི་མེ་འབར་བའི་སྟེང་
ན་མི་མང་པོ་ལུས་གཅེར་བུ་བྱུང་སྟེ་གན་གཅལ་༼རྐྱལ་༽དུ་ལོག ལ་ལ་ཁ་
སྦུབ་ཏུ་ལོག་པའི་སྟེང་ན་ལྕགས་ཀྱི་ཕ་བོང་རི་ལོག་ཙམ་མང་པོས་མནན་ནས་
སོད་སོད་རྒྱོབ་རྒྱོབ་དང་ཀི་སྒྲ་སྒྲོག་བཞིན་དུ་འདུག དམྱལ་བའི་སེམས་ཅན་
ལས་ངན་པ་དེ་རྣམས་ཡང་མིག་གི་འབྲས་བུ་གཉིས་ཕྱིར་བུད་པ་བྱ་ཁྭ་ཏ་ལྕགས་
ཀྱི་མཆུ་ཅན་མང་པོས་མདའ་རྒྱང་མང་པོའི་བར་འཐེན་ནས། ཨ་ཚ་ཨ་ནའི་
སྒྲ་སྐད་ལྷང་ལྷང་བྱེད་དོ། །ཡང་ངས་རྗེ་བཙུན་བླ་མ་ཐུགས་རྗེ་ཅན་འདི་
རྣམས་ལས་ངན་པ་ཅི་བསགས་པའི་རྣམ་སྨིན་ཡིན་ཞུས་པས། བླ་མ་རིན་པོ་
ཆེའི་ཞལ་ནས་འདི་སྐད་གསུངས་སོ། །མི་འདི་རྣམས་འཇིག་རྟེན་གྲང་ང་ཁམས་
ན་ཡོད་དུས་ཕ་མ་ལ་སྡང་མིག་བལྟས་པ་དང་བྱང་ཆུབ་སེམས་དཔའ་ལ་སྡང་
མིག་བྱེད་པའི་རྣམ་སྨིན་ནོ། །འདི་རྣམས་ལོ་དུང་ཕྱུར་ལྔ་ལ་ཐར་བའི་དུས་
མེད་དོ། །ཡང་སོང་བའི་ས་ཕྱོགས་ཤིག་ན། མེ་མ་མུར་གྱི་ཐང་ཆེན་པོ་ཞིག་
ན་དུ་བ་ཁམ་ལྷོག་ལྷོག་རེ་འདུག་པ་དེར་སོང་བ་ན་སྐྱ་སེར་མང་པོ་དང་བུད་
མེད་ཁ་ཤས་ཞིག་ཡོད། དེ་རྣམས་ལུས་གཅེར་བུ་མེ་འོབས་སུ་ལྷུང་སྟེ་ཁ་སྣ་
ནས་དུ་བ་ཕྱུར་བ་དེ་ཡིས་ནམ་མཁའི་ཁམས་ཐམས་ཅད་ཁྱབ་ནས་འདུག་དུ་
བ་དེས་མུན་པ་འཁྲིགས་ནས་ཡོད། བླ་མ་མང་པོ་བྱོན་ནས་ལག་ན་ཇ་དང་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
འདོད་ཡོན་བཟའ་བཏུང་མང་ཞིག་ཐོགས་ཏེ། ཚེ་འདས་མང་པོའི་མིང་ནས་
བཟུང་སྟེ་འདོད་ཡོན་ལ་ལོངས་སྤྱོད་ཅིག་ཟེར་ཡང་། མིག་གིས་མི་མཐོང་བར་
བླ་མ་ཐམས་ཅད་དུག་གིས་བརྒྱལ་སོང་འདུག གཞན་ཡང་ར་ལུག་དང་ནོར་
ལ་སོགས་པའི་མཐའ་བསྐོར་ནས་འབའ་དི་རི་རི་ངུར་སྒྲ་ལྷང་ལྷང་བྱེད་ནས་
ཚེ་འདས་དེ་རྣམས་ཀྱི་ཤ་ཁམ་རེ་ཟོས་ཞིང་ཁྲག་ཐམས་ཅད་འཇིབ་ནས་ལུས་
པོ་ཟང་ཐལ་དུ་ཕུག་གོ །བླ་མ་འགའ་ཞིག་གིས་རྟ་རེ་ཁྲིད་དེ་ཁྱོད་ཀྱི་འདི་ཞོན་
ཟེར་ཡང་། ཚེ་འདས་ཀྱི་མིག་གིས་མི་མཐོང་། འདོད་ཡོན་གསུར་བསྔོས་
པ་ཐམས་ཅད་དུག་ཏུ་གྱུར་ཏོ། །ཁོང་ལ་སོང་བ་ཐམས་ཅད་ཁྲོ་ཆུ་ཁོལ་མར་
འགྱུར་རོ། །དེ་རྣམས་སྡུག་བསྔལ་གྱིས་གདུངས་ཏེ་ངུ་འབོད་བྱེད་དོ། །ཡང་
ངས་བླ་མ་རྗེ་བཙུན་རིན་པོ་ཆེ་ལགས། འདི་རྣམས་ཀྱི་ལས་ངན་པ་ཅི་བསགས་
པའི་རྣམ་སྨིན་ཡིན་ཞུས་པས། བླ་མ་རིན་པོ་ཆེའི་ཞལ་ནས་འདི་སྐད་གསུངས་
སོ༑ ༑འདི་རྣམས་འཇིག་རྟེན་གྲང་ང་ཁམས་ན་ཡོད་པའི་དུས་ན། བདུད་
དགའ་རབ་དབང་ཕྱུག་གི་བུ་མོས་མངལ་ཁྲག་ས་ལ་ལྟུང་བ་ལ་སྨོན་ལམ་ལོག་
འདེབས་བྱས་པས་གསུང་རབ་ཀྱི་ཆོས་དང་གཟུངས་སྔགས་ཀྱི་ནུས་པ་ཐམས་
ཅད་འཇོམས་འགྲོ་བའི་སྨོན་ལམ་བཏབ་པའི་ཕྱིར། མ་ཎི་དུང་ཕྱུར་བརྒྱ་
བཏོན་ཀྱང་དཔེར་ན་ཡོས་ཚིག་ཞིང་ལ་བཏབ་ཀྱང་དེ་ལ་འབྲས་བུ་མི་འབྱུང་
བ་བཞིན་ནོ། །དུག་ཧ་ལ་ནག་པོའི་ཐ་མ་ཁ་ཟེར་བ་འདི་སྐྱ་སེར་ཕོ་མོ་སུས་
ཁ་སྣས་ལོངས་སྤྱོད་ན་ངན་སོང་གི་གནས་སུ་འགྲོ་བར་ཐེ་ཚོམ་མེད་དོ། །ས་

སྟག་བླ་དཀོན་མཆོག་རྒྱལ་མཚན་གྱིས་མཛད།
ཐོབ་ཀྱི་བྱང་ཆུབ་སེམས་དཔའ་ཡིན་ཀྱང་། དུག་ནག་འདིའི་དྲི་ཚོར་བ་ཙམ་
གྱིས་ངན་སོང་དུ་ལན་གཅིག་སྐྱེ་བར་འགྱུར་རོ། །ཚེ་འདས་རྣམས་ཀྱི་དོན་
དུ་ནོར་ལུག་གི་སྡིག་པ་བསྔོས་ནས་ཤ་ཁྲག་གིས་བླ་སེར་མཆོད་ན། མནར་
མེད་པའི་དམྱལ་བར་སྐྱེ་བར་འགྱུར་རོ། །མདོར་ན་དུག་ནག་འདི་ལ་ཉོ་ཚོང་
བྱས་པ་དང་། འབྲེལ་ཚད་ཐམས་ཅད་དམྱལ་ཁམས་བཅོ་བརྒྱད་པོ་མ་སྟོང་
བར་དུ་ཐར་བའི་དུས་མེད་དོ། །འདིར་འདུས་པ་ཀུན་གྱིས་མ་ཎིའི་འུར་སྒྲ་
སྒྲོགས། ཨོཾ་མ་ཎི་པདྨེ་ཧཱུྃ་ཧི༔
ཡང་རེ་ཞིག་ནས་ཕྱོགས་གཞན་ཞིག་ཏུ་ཐོན་སོང་བའི་ཉམས་ཤར། འུར་སྒྲ་
ཆེན་པོའི་ཞིག་གྲགས་འདུག་པས་དེར་སོང་བ་ན། ས་སྟེང་ཐམས་ཅད་མེ་མ་
མུར་གྱི་འོབས་ཆེན་པོ་ཞིག་འདུག དེའི་སྟེང་ན་ཕོ་མོ་རྒན་རྒོན་མགོ་སྐྲ་དཀར་
པོ་སོང་བ་བཞི་ཡོད་པ་དེའི་ཕྱོགས་བཞི་ན་པུས་མོའི་སྒྱེད་པུ་བྱས་པའི་སྟེང་ན་
དམྱལ་བའི་ཟངས་ཁར་ཆེན་པོ་མི་སྟོང་ཤོང་བ་བཙུགས་ཤིང་དེའི་ནང་དུ་ཁྲོ་
ཆུ་ཁོལ་མ་དམར་ལྷོག་ལྷོག་ཏུ་ཁོལ་བའི་ཚེ། ལས་མཁན་གཡག་གི་མགོ་ཅན་
དར་མ་བཞིས་སྟག་གི་ཤན་འབུད་ཅིང་འུར་སྒྲ་དང་ཚག་སྒྲ་གནམ་ས་མགོ་མཇུག་
ལོག་འགྲོ་བ་ལྟར་སྣང་། རེ་ཞིག་གི་དུས་སུ་བུ་མོ་གཞོན་ནུ་མ་གཡུ་བྱུར་གྱི་
མགོ་བརྒྱན་ཅན་ཞིག་ལུས་གཅེར་བུར་ཕྱུང་སྟེ། ལས་མཁན་སྟག་མགོ་ཅན་
མང་པོས་ཁྲིད་ནས། ཁྲོ་ཆུ་ཁོལ་མའི་ནང་དུ་འཕང་ངོ༌། །དེའི་དུས་སུ་ལས་
མཁན་གཟིག་གི་མགོ་ཅན་གཅིག་གི་འདི་སྐད་ཟེར་རོ། །ཀྱེ་འཛམ་གླིང་གི་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
བག་མ་ཁྲ་མགོ་མ། ཁྱོད་ས་ཆ་ཡུལ་ཕྱོགས་གང་གི་ཡིན། གཡུ་བྱུར་རྒྱན་ཆ་
མང་པོ་ཨི་དྲན་གི དྲན་ན་བརྒྱན་ཆ་མང་པོ་བཏགས་རྒྱུ་རི་ཡོད། སྟོན་མོ་ཆེན་
པོ་ཨི་དྲན་གི དྲན་ན་ཁྱོད་ལ་ཤ་ཁྲག་གི་སྟོན་མོ་འཇོག་རྒྱུ་ཡིན། ཁྱོད་མི་
སྡིག་ཆེན་དགུ་ཡོད་ཀྱང་དེའི་མ་ཆོག་པར་ད་ནི་ལས་མཁན་དར་མ་བཅུ་དྲུག་
ཡོད་དོ། །དར་འཇམ་ལེགས་དམར་སྨུག་གྱོན་ནས་སོང་བ་དེ་འདྲ་ཨི་དྲན་གི
ཁྱོད་ཀྱི་དྲན་ན་ད་ནི་ལྕགས་བསྲེགས་ཀྱི་གོན་པ་མང་པོ་ཡོད་ཟེར་ནས། སྐྲ་
ལན་བུ་རེ་རེ་ལ་ལྕགས་བསྲེགས་ཀྱི་ཐག་པ་མང་པོ་བཏགས་ནས་ཕྱོགས་ཕྱོགས་
སུ་འཐེན་སོང་ནས་སྡུག་བསྔལ་ལོ། །ཡང་ལྕགས་ཀྱི་ཐོ་ལུམ་དམར་པོ་ཁ་ཡི་
ནང་དུ་ཆུ་བཙུད་ཟངས་ཆུ་ཁོལ་མ་སྣ་ནང་དུ་བླུག ལས་མཁན་དར་མ་བཅུ་
དྲུག་གིས་ལྕགས་ཀྱི་དབྱུག་པ་མེ་འབར་བ་རེ་བཟུང་ནས་མོ་མཚན་གྱིས་ནང་
དུ་བསྣུན་ནས་དཀྲུགས་ཚེ་དུ་བ་ཁམ་ལྷོག་ལྷོག་ཏུ་འདུག་པས་སྡུག་བསྔལ་གྱི་
འོ་དོད་ཤས་མི་བཟོད་པས་སྨྲེ་སྔགས་འདོན་ནོ། །ཡང་བུད་མེད་ཀྱི་ཁོག་སྨད་
སོག་ལེ་མེ་འབར་བས་དྲས་ནས་སྡུག་བསྔལ་ལོ། །བར་སྐབས་ཞིག་ནས་མི་
གཞོན་དར་མ་གཉིས་དང་བུད་མེད་དེ་དང་གསུམ་ཁྲོ་ཆུའི་ནང་དུ་བཙོ་ཞིང་།
ལྕགས་ཀྱི་དབྱུག་པས་དཀྲུག་ཚེ་ཚེ་འདས་དེ་རྣམས་ཀྱིས། ཨ་ར་ར། ཨ་ཚ་
ཚ་ཟེར་ཞིང་ངུ་འབོད་ལྷང་ལྷང་བྱེད་དོ། །ཡང་ངས་རྗེ་བཙུན་བླ་མ་ལགས།
སྐྱེས་པ་ཕོ་མོ་བཞི་པོའི་རྣམ་སྨིན་ཅི་བསགས་པ་ཡིན། དམྱལ་ཟངས་ཀྱི་སྐྱེད་
པུ་བྱས་པའི་བུད་མེད་དང་རྒན་རྒོན་རྣམས་སུ་ཡིན་ཞུས་པས། བླ་མའི་ཞལ་

ནས་འདི་ལྟར་གསུངས་སོ། །ལས་ངན་པའི་བུད་མེད་འདི་རྣམས་ནི་འཇིག་
རྟེན་གྲང་ང་ཁམས་ན་ཡོད་དུས། བག་མ་འགྲོ་བའི་དུས་སུ་སྟོན་མོའི་སེམས་
ཅན་མང་པོའི་སྲོག་བཅད་དེ་ཤ་ཁྲག་གི་སྟོན་མོ་བྱས་ནས་གར་ཆང་གི་སྙིང་ཁུ་
འཐུང་། སྐྱེས་པ་དགུ་ཡོད་ཀྱང་མ་ཆོག་པར་དམེ་ཕོ་མང་པོ་དང་སྡོང་། ལྷའི་
མགུལ་རྒྱན་བཏོགས་ནས་མགོ་ལ་བཏགས་པ་ཡིན། ཁྲོ་ཆུས་ནང་གི་བུ་མོ་དང་
ལྷན་ཅིག་ཏུ་བཙོ་བའི་མི་གཞོན་ཞིང་དར་མ་གཉིས་ཡོད་པ་དེ་བག་མའི་མིང་
པོ་དང་ཁྱོ་བོ་གཉིས་ཡིན་ནོ། །དམྱལ་ཟངས་སྒྱེད་པུ་བྱས་པ་ནི་བག་མའི་ཕ་
མ་གཉིས་དང་ཁྱོ་བོའི་ཕ་མ་གཉིས་བཅས་བཞི་པོ་དེ་ཡིན། དམྱལ་ཟངས་ནང་
ནས་ས་ལ་ཕོག་མ་ཐག་ཏུ་ལྕགས་ལས་གྲུབ་པའི་ར་ལུག་དང་བག་སྟོན་བྱས་
པའི་སེམས་ཅན་དེ་རྣམས་ཡིན་ཟེར་བའི་འབྲོང་གཡག་མང་པོས་ཤ་ཐོབ་ཁྲག་
ཐོབ་བྱེད་ནས་འདུག་པའི་ཚེ། ཚེ་འདས་དེ་རྣམས་ཀྱིས་ངུ་འབོད་ལྷང་ལྷང་
དུ་བྱེད་དོ། །ཨ་ཚ་དང་ཨ་ནའི་སྒྲ་སྐད་བསྒྲགས་སོ། །འོ། དེ་རྣམས་ནི་བག་
མའི་མིང་པོ་ཁྱོ་ཕོ་ཕ་མ་རྒན་རྒོན་བཞི་དང་བག་སྟོན་ཁ་ལ་རག་པའི་མི་དུ་ཡོད་
པ་ངན་སོང་དུ་ལྷུང་ནས་ལོ་དུང་ཕྱུར་བཞི་ལ་ཐར་བའི་དུས་མེད་དོ། །འདིར་
འཚོགས་པ་ཀུན་གྱིས་མ་ཎིའི་འུར་སྒྲ་སྒྲོགས། ཨོཾ་མ་ཎི་པདྨེ་ཧཱུྃ་ཧི་
ཡང་ས་ཕྱོགས་གཞན་ཞིག་ཏུ་སོང་བའི་ཉམས་སྣང་ཤར། ལྕགས་བསྲེགས་
ཀྱི་ས་གཞིའི་སྟེང་ན་ལྕགས་ཀྱི་སྡོང་བོ་དགུང་ལ་ཐུག་པ་མེ་འབར་བ་ཞིག་ཡོད་
པའི་ཉམས་ཤར། ལོ་མ་ཐམས་ཅད་མཚོན་ཆ་སྣ་ཚོགས་ཡིན་པ་ལ། མེ་སྟག་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཐོ་རོ་རོ་བྱེད་འདུག་སྡོང་བོ་དེའི་རྩ་བ་ན་ཚེ་འདས་གྲངས་མེད་པ་ཞིག་གི་ལྟོགས་
སྒོམ་གྱི་ངུ་སྐད་ལྷང་ལྷང་བྱེད་དོ། །ཡང་ཚེ་འདས་ཁ་ཅིག་གི་ལུས་པོ་ལ་མེ་
འབར་བས་ཨ་ཚ་ཚ་ཨ་ན་ན་ཧ་བོ་ཧ་བོ་ཟེར་ཞིང་ངུ་སྐད་ལྷང་ལྷང་སྒྲོག ཡང་
སྡོང་བོ་དེ་ཡི་རྩེ་མོ་ནས་ཚེ་འདས་གྲངས་མེད་པ་ཞིག་གིས། སྡོང་བོའི་རྩ་བ་
ན་ཚེ་འདས་གྲངས་མེད་པ་ཞིག་འདུག་པ་དེ་རྣམས་ལ་འབོད་སྐད་ལྷང་ལྷང་
བྱེད་ནས་ཁྱེད་རྣམས་ཡར་ཤོག་ཡར་ཤོག ཁྱེད་རྣམས་དེ་ནས་སྡུག་བསྔལ་
མྱོང་མི་དགོས། ཁྱེད་རྣམས་ཀྱི་ཕ་མ་དང་བུ་ཕྲུག་ཐམས་ཅད་འདི་ན་ཡོད་དོ། །
བཟའ་བཏུང་ལོངས་སྤྱོད་གོས་གོན་པ་ཅི་དགོས་པ་འདི་ན་ཡོད་དོ་དེ་ཟེར་བའི་
ཉམས་ཤར། སྡོང་བོའི་རྩ་བ་ནས་ཡར་སོང་དུས་རླུང་འཚུབ་ཞིག་འུར་གྱིས་
རྒྱུག་ནས་སྡོང་བོའི་ལོ་མ་ཐམས་ཅད་མཚོན་ཆ་ཡིན་པས་ལུས་པོ་ཐམས་ཅད་
ཤ་ཚལ་བ་ཁྲག་ཐིག་པ་བྱེད་ནས་ཨ་ཚ་དང་ཨ་ནའི་སྒྲ་སྐད་ལྷང་ལྷང་བྱེད་དོ། །
སྡོང་བོའི་རྩེ་ལ་ཐོན་དུས་ཡང་ཡར་སོང་ནས་ནམ་མཁའ་ནས་སོས་པར་གྱུར་
ཅིག་ཟེར་བས་སྒྲ་ཐོས་འཕྲལ་སྡོང་བོའི་རྩ་བ་ནས་ཚེ་འདས་གྲངས་མེད་པ་
ཞིག་གིས་སྡོང་རྩེ་ན་ཡོད་པ་ཁྱེད་རྣམས་མར་ཤོག་ཅིག བཟའ་བཏུང་ལོངས་
སྤྱོད་འདི་ན་ཡོད། གླུ་གར་རོལ་མོ་འདི་ན་ཡོད་དོ། །ཁྱེད་རྣམས་ཀྱི་ཕ་མ་དང་
བུ་ཕྲུག་ཆུང་མ་ལ་སོགས་འདི་རྣམས་ཡིན་པས་དེ་ན་འདུག་ནས་སྡུག་བསྔལ་
མྱོང་མི་དགོས་སོ། །མྱུར་དུ་ཤོག་ཅིག་ཟེར་བའི་སྣང་བ་ཤར། སྡོང་བོའི་རྩེ་
ནས་མར་བབས་པ་དང་མཉམ་དུ་མཚོན་ཆ་སྣ་ཚོགས་ཀྱི་རྩེ་མོ་གྱེན་དུ་བསྟན་

པའི་རྩེ་ནས་གཅེར་བུ་མར་བབས་པས་ཤ་ཚལ་བ་ཁྲག་ཐིགས་པ་བྱས་ནས་
སོང་། ཡང་རླུང་དྲག་པོ་ཞིག་གཡུག་ནས་མཚོན་ཆའི་ཆར་བབས་པའི་ཤ་ཁྲག་
ཚལ་པ་དུམ་བུ་བཅད་པའི་ཚེ། ཚེ་འདས་དེ་རྣམས་ཀྱི་ཨ་ཚ་དང་ཧ་བོ་དང་དུ་
སྒྲ་ལྷང་ལྷང་བྱེད་སྡོང་པོའི་རྩ་བ་ན་ཐོན་དུས། ཅི་ཡང་མེད་དོ། །ཡང་ངས་རྗེ་
བཙུན་བླ་མ་རིན་པོ་ཆེ་ལགས། འདི་རྣམས་ཀྱི་ལས་ཅི་བསགས་པའི་རྣམ་
སྨིན་ཡིན་ཞུས་པའི་ཚེ། བླ་མའི་ཞལ་ནས། འོ་ཚེ་འདིས་ལས་ངན་པ་འདི་
རྣམས་ནི་འཇིག་རྟེན་གྲང་ང་ཁམས་ན་འདུག་པའི་དུས་རང་གི་གཤིན་པོ་ལ་
རྒྱུའི་སྐལ་བ་བཅད། དཀོན་མཆོག་ལ་མཆོད་པ་མ་བྱས་ཁྱི་སྡོམ་ཉམ་ཐག་
དང་སྤྲང་པོ་ཉམ་ཐག་ལ་སྦྱིན་པ་མ་བཏང་ལྟོ་མ་བླུད་པ་དང་། བུད་མེད་རྣམས་
ཀྱིས་རང་གི་བུ་ཕྲུག་ཁ་སྣ་འཚུབ་ནས་ཤི་བ་དང༌། གླེབ་ནས་ཤི་བ་ལ་སོགས་
པའི་རྣམ་སྨིན་ཡིན་ནོ། །འོ་འདི་རྣམས་ནི་ལོ་དུང་ཕྱུར་བརྒྱད་དུ་ཐར་བའི་དུས་
མེད་དོ། །ཞེས་གསུངས་སོ། །ཡང་ས་ཕྱོགས་གཞན་ཞིག་ཐོན་སོང་བའི་ཉམས་
ཤར། ལྕགས་བསྲེགས་ཀྱི་ས་གཞིའི་སྟེང་ན་མེ་དམར་ནག་ལྷབ་ལྷབ་ཏུ་འབར་
བའི་ནང་ན་ཁྲོ་ཆུ་ཁོལ་མའི་མཚོ་ཆེན་པོ་ཞིག་ཡོད་པའི་སྣང་བ་ཤར། མཚོ་
དེའི་ཁ་ན་ལས་མཁན་སྟག་གཟིག་མགོ་ཅན་དང་དོམ་དྲེད་ཀྱི་མགོ་ཅན་སྤྱང་
ཀི་དང་གཡི་ཡི་མགོ་ཅན་ཝ་སྦེ་དང་བྱི་བའི་མགོ་ཅན་བྱ་རྒོད་དང་ཕོ་རོག་གི་
མགོ་ཅན་དང་། མཛོ་མོ་དང་རྟོའི་ལེའི་མགོ་ཅན་བེའུ་དང་ལུ་གུའི་མགོ་ཅན་
དེ་རྣམས་ཐམས་ཅད་ལྕགས་མཆུ་དང་ཟངས་མཆུ་ཅན་སྤུ་གསེབ་ཐམས་ཅད་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ནས་མེ་སྟག་གི་ཚྭ་ཚྭ་དམར་ཐ་ར་ར་འཐོར་ཞིང་མགོ་ལ་མེ་འབར་ཞིང་ཁ་སྣ་
ནས་དུ་བ་ཕྱུར་བ་ཁ་གདངས་བ་མཆེ་པ་གཙིགས་པ། ཁྱི་ཡི་མགོ་ཅན། སྦྲུལ་
གྱི་མགོ་ཅན། ཉ་ལྕོང་གི་མགོ་ཅན། སྲམ་གྱི་མགོ་ཅན་དེ་རྣམས་ལ་སོགས་
པའི། ལས་མཁན་ཐམས་ཅད་ནི་ལུས་པོ་ཆེ་བ་ནི་འབྲོང་གཡག་ཙམ་རེ། དེ་
རྣམས་ཀྱི་རང་རང་སྐད་ཀྱི་སྒྲ་འུར་དི་རི་རི་སྒྲོག་གོ །དེ་ལྟ་བུ་བརྒྱ་སྟོང་གྲངས་
མེད་པ་ལག་ན་མཚོན་ཆ་སྣ་ཚོགས་ཐོགས་པའི་རྩི་ཤིང་ནགས་ཚལ་ཙམ་ཞིག་
ཐོན་བྱུང་། ལུས་པོ་འདར་ཤིག་ཤིག་བྱེད་ཅིང་ཞེ་སྡང་མེ་ལྟར་དུ་འབར་བ་
མང་པོ་ཞིག་ཡོད་པ་བར་སྐབས་ཤིག་ན་གར་སོང་མེད་པར་གྱུར། ཡང་ནམ་
མཁའ་ནས་འབྲུག་སྒྲ་འུར་དི་རི་རི་སྒྲོག་ལ་ས་གཞི་ནས་རླུང་མར་འཚུབ་པ་
བར་སྣང་ཁམས་ནས་མེ་དམར་ནག་འབར་ཞིང་འཁྱུགས་པ། དེ་ལྟ་བུའི་ཉམས་
ཤར། ཡང་བར་སྐབས་ཤིག་ན་ལས་མཁན་སྟག་གཟིག་གི་མགོ་ཅན་དང་
དུད་འགྲོའི་མགོ་ཅན་དེ་རྣམས་ཀྱིས་ཚེ་འདས་རྔོན་པ་སྡིག་ཆེན་རྣམས་དང་།
གཅན་གཟན་ཝ་སྦེ་བྱེ་བ་མང་པོ་བསད་མཁན། བླ་སེར་དཀོར་ཟན་སྡིག་ལ་
རྔམས་པ། བུད་མེད་འདྲེ་མོ་སྡོམ་པ་དང་དམ་ཚིག་འཕྲོག་པ། ཤ་ལ་དགའ་
བའི་འདྲེ་མོ་མིའི་གཟུགས་སུ་གྲུབ་པ། བེའུ་དང་ལུག་གུ་ནུ་མ་བཅུག་པས་མུ་
གེས་བསད་པའི་རྒན་པོ་སྡིག་རྒན་རྐམ་ལུག་རྒྱ་ལ་སྤྲད། སྡིག་པའི་ཚེ་འབར་
བཙུགས། རྡོ་ལེ་མང་པོ་བསད་ནས་ཤ་ཁྲག་གི་སྟོན་མོ་བྱས་པ། སྤྲང་པོ་རྣམས་
ཀྱི་བྱི་བ་གྲངས་མེད་བསད་མཁན་སྡིག་ཉོ་སྡིག་ཚོང་བྱེད་མཁན། གཡོ་སྒྱུ་དང་

ཟོལ་ཟོག་བྱེད་མཁན་ལ་སོགས་པའི་སྡིག་ཆེན་གྲངས་མེད་པ་ཞིག་ལས་མཁན་
རྣམས་ཀྱིས་དེད་ནས་ཧཱུཾ་ཧཱུཾ་དང་ཕཊ་ཕཊ་ཀྱི་སྒྲ་སྒྲོག་པ། སོད་སོད་དང་རྒྱབ་
རྒྱོབ་ཟེར་ཞིང་འུར་དི་རི་རི་བྱེད་ནས་དེད་བྱུང་བ་ཁྲོ་ཆུའི་མཚོ་ཆེན་པོ་དེའི་ཁ་
ལ་ཐོན་དུས་ཤ་ཟོས་ཁྲག་འཐུང་རུས་པ་མུར་བ་དང་པགས་པ་གཏོར། དེ་ལྟ་
བུའི་ཉམས་ཤར། ལས་མཁན་རྣམས་ཀྱིས་སོས་པར་གྱུར་ཅིག་ཅེས་བརྗོད་
མ་ཐག་ཏུ་ཚེ་འདས་ཐམས་ཅད་ཡར་སོས་ནས། གཅེར་བུ་དམར་ཤིག་ཤིག་
འདུག་པ། དེའི་དུས་སུ་ངས་ཁྱེད་རྣམས་སུ་ཡིན། ང་ལ་འབྲེལ་བ་ཐོགས་པ་
ཡོད་ན། ངས་ཕན་ཞིག་ཐོགས་ཡོང་བ་ཡིན་སྨྲས་པའི་ཚེ། བུད་མེད་ཞིག་གིས་
དཔོན་མོ་ཀླུ་རྡིས་ཡིན། རྒན་པོ་ཞིག་གི་ཨ་སྐྱོང་ཀར་ཐུབ་ཡིན། ཡང་རྒན་
མོ་ཞིག་གི་དཔོན་མོ་དགའ་སྐྱིད་ཡིན། ཡང་བུད་མེད་ཞིག་གི་དཔོན་མོ་རྒྱས་
ཆུང་མ་ཡིན། ང་དཔོན་མོ་འབོས་ཟ་མ་ཡིན། ང་ཚེ་ཕྱུག་ལག་རིང་ཡིན། ང་
ཁེ་ཤུས་བསྐྱབ་ལོ་ཡིན། ང་ཁེ་ཤུས་ངག་དབང་བློ་བཟང་ཡིན། ཨ་མཆོད་
འགྱུར་མེད་ཡིན། ཨ་མཆོད་མཁས་གྲུབ་ཡིན། ཁང་རྒན་ཚགས་བླ་ཡིན།
དཔོན་མོ་རུང་ཟ་མ་ཡིན། ཀ་ཐོག་ལྷ་མོ་ཡིན། ཀ་ཐོག་དར་ཁོ་ཡིན། ང་གླིང་
ཐོ་དགེ་ཡིན། ང་རག་ཤུས་ཙིག་འུ་ཡིན་ཞེས་སོ་སོས་མིང་སྨྲས་སོ། །འོ། ངེད་
རྣམས་ངན་སོང་མུ་མཐའ་མེད་པར་ལྷུང་ཡོད་པས་ངེད་རྣམས་ཀྱི་ཉེ་འབྲེལ་དང་
དགའ་ཕྱོགས་མཐུན་ཕྱོགས་བུ་དང་ཚ་བོ་མང་པོ་ཡོད་པས་ངེད་རྣམས་ཀྱི་ཆེད་
དུ་བླ་སེར་གང་བཟང་ལ་འབྲེལ་བ་ཞོག ཁྱི་རྟོགས་དང་སྤྲང་པོ་ཉམ་ཐག་ལ་

ལྟོ་བྱིན། རྡོ་ལ་ཡིག་དྲུག་བརྐོས་ནས་ཆུ་ལ་སྐུར། རས་ལ་མ་ཎི་དཔར་ནས་
ཇོ་དར་རླུང་ལ་ཁྱོགས། སེམས་ཅན་ཤི་ཁ་མའི་སྲོག་བསླུས་ཏེ་ཚེ་ཐར་གྲངས་
མེད་ཐོང་། གསུར་དང་ཆུ་གཏོར་ཐོང་། མར་མེ་ཡོན་ཆབ་ལྷ་ལ་ཕུལ། དུང་
འཁོར་དང་ལག་འཁོར་མེ་འཁོར་རླུང་འཁོར་ཆུ་འཁོར་དེ་རྣམས་ཅི་འགྲུབ་
མཛོད། ངེད་རྣམས་ཀྱི་མིང་ཐོས་ཚད་ཀྱིས་མ་ཎི་སྒྲོགས་ཤིག་རེམ་རེམ། ཨོཾ་
མ་ཎི་པདྨེ་ཧཱུྃ་ཧཱི
ཡང་ས་ཕྱོགས་གཞན་ཞིག་ཏུ་ཐོན་སོང་བའི་ཉམས་སྣང་ཤར། ལྕགས་བསྲེགས་
ཀྱི་ས་གཞིའི་སྟེང་དུ་མེ་དམར་ལྷབ་ལྷབ་འབར་བ། ཕ་རི་དང་ཚུ་རི་ལྕགས་ཀྱི་
རི་ཡིན་པ་ལ། རི་གཅིག་གི་མགོ་ན་འབྲོང་གཡག་མང་པོས་ངར་སྐད་ལྷང་
ལྷང་བྱེད་པ་སྤུ་གསེང་ནས་མེ་འབར་བ་ཁྲོ་ཆུས་རྭ་རྩེ་ནས་དུ་བ་ཕྱུར་བ་མིག་
ནས་མེ་འབར་བ་སྤུ་གསེབ་ནས་ལྕགས་ཀྱི་སེར་བ་ཐ་ར་ར་འབབ་པ། ཡང་
ལྷོ་ཕྱོགས་ཀྱི་རི་མགོའི་རྩེ་ན་རྐྱང་འབྲོང་དང་ཤ་བ་དང་རི་དྭགས་རྣམ་པ་སྣ་
ཚོགས་ཁ་བ་བུ་ཡུག་འཚུབ་པ་ཙམ་ཞིག་ཐོན་བྱུང་། ནུབ་ཀྱི་རི་རྩེ་ནས་སྟག་
གཟིག་དོམ་དྲེད་སྤྱང་ཀི་དང་ཝ་སྦེའི་མགོ་ཅན་མང་པོ་ཞིག་གི་རང་སྐད་ཚག་
དི་རི་རི་བྱེད་པ་དང་། ལས་མཁན་སྟག་གཟིག་དོམ་དྲེད་མགོ་བརྙན་ཅན་མང་
པོས་སོད་སོད་དང་རྒྱོབ་རྒྱོབ། ཧཱུཾ་ཧཱུཾ་དང་ཕཊ་ཕཊ་ཀྱི་སྒྲ་སྒྲོག་བཞིན་པའི་རྔོན་
པ་གཅེར་བུ་ཁྲི་ཚོ་ཙམ་ཞིག་དེད་ཡོང་ནས་ལྕགས་བསྲེགས་ཀྱི་ས་གཞིའི་སྟེང་
དུ་གན་རྐྱལ་དུ་ལོག་པ་དེའི་སྟེང་དུ་རི་དྭགས་དང་གཅན་གཟན་རྣམས་གར་

འཆམ་ནས་སོད་སོད་རྒྱོབ་རྒྱོབ་ཀྱི་སྒྲ་སྒྲོག་བཞིན་ཤ་ཚལ་བ་དང་ཁྲག་ཐིགས་
པ་བྱེད་ཅིང་། ཨ་ཚ་ཨ་ནའི་ངུ་འབོད་ལྷང་ལྷང་བྱེད་དོ། །ཡང་ལས་མཁན་
སྟག་གི་མགོ་ཅན་ཞིག་གིས་ནམ་མཁའ་ནས་སོས་པར་གྱུར་ཅིག་བརྗོད་མ་ཐག་
ཏུ་ཚེ་འདས་དེ་རྣམས་ཡར་སོས་ནས་ངུ་འབོད་ལྷང་ལྷང་བྱེད། དམྱལ་བའི་
སེམས་ཅན་ལས་ངན་རྣམས་འཆི་རྒྱུ་ནི་མེད་དོ། །འདིར་འཚོགས་པ་རྣམས་
ཀྱིས་མ་ཎིའི་འུར་སྒྲ་ཞུ། ཨོཾ་མ་ཎི་པདྨེ་ཧཱུཾ་ཧཱི༔
ཡང་ས་གཞི་ཐམས་ཅད་ཁྲག་མཚོ་ཆེན་པོ་ཞིག་ཏུ་གྱུར་ནས་ནང་དུ་མེ་འབར་
བ་དེའི་ནང་དུ་རྔོན་པ་ལས་ངན་པ་རྣམས་མཚོ་ནང་དུ་འཕངས་སོང་བའི་ཉམས་
ཤར། དེ་ནས་ལས་མཁན་སྟག་གཟིག་གི་མགོ་ཅན་མང་པོས་ལྕགས་ཀྱི་ཐོ་
ལུམ་མེ་འབར་བ་རེས་དཀྲུགས་ཤིང་འདུག་པའི་ཁྲག་མཚོའི་ཁ་ནས་རུས་པ་
སྐྱ་ཐ་ར་ར་བྱེད་ཅིང་འདུག ངས་རྗེ་བཙུན་བླ་མ་རིན་པོ་ཆེ་ལགས། ཚེ་འདས་
འདི་རྣམས་ཀྱི་ལས་ཅི་བསགས་པའི་རྣམ་སྨིན་ཡིན་ཞུས་པས། བླ་མ་རིན་པོ་
ཆེའི་ཞལ་ནས་ཚེ་འདས་འདི་རྣམས་ཀྱིས་འབྲོང་གཡག་དང་ཤ་རྐྱང་བསད། །
རི་དྭགས་རྣམ་པ་སྣ་ཚོགས་དང་། མཁའ་ལ་གནས་པའི་འདབ་ཆགས་བྱ་རིག་
བྱེའུ་རིགས་མང་པོ་དང་། ཐང་ལ་གནས་པའི་སྡེར་ཆགས། ཆུ་ལ་གནས་པའི་
ཆུ་གནས་སྦལ་སྦྲུལ་ཉ་ལྕོང་འབའ་འབུ་སྲོག་ཆགས་གྲངས་མེད་པ་བསད་པའི་
རྣམ་སྨིན་ཡིན། ལས་ངན་པའི་ཚེ་འདས་འདི་རྣམས་ལོ་དུང་ཕྱུར་བཅུ་གསུམ་
ལ་ཐར་བའི་དུས་མེད་དོ་གསུངས་སོ། །རྔོན་པ་ལས་ངན་པ་འདི་རྣམས་ཀྱི་

དོན་དུ། འདིར་འཚོགས་པ་ཀུན་གྱིས་མ་ཎིའི་འུར་སྒྲ་སྒྲོགས། ཨོཾ་མ་ཎི་པདྨེ་
ཡང་ང་ས་ཕྱོགས་གཞན་དུ་ཐོན་སོང་བའི་ཉམས་ཤར། ལྕགས་བསྲེགས་ཀྱི་
ཐང་ཆེན་པོ་མེ་འབར་བ་ཞིག་གི་སྟེང་ན་འུར་སྒྲ་ཞིག་གྲགས་བྱུང་། གཡས་
གཡོན་གྱི་རི་མགོ་ཐམས་ཅད་ཟངས་ཀྱི་རི་དང་། ཁྲོ་ཆུའི་རི་དང་ལྕགས་ཀྱི་
རི་ལ་སོགས་པ་མེ་ལྕེ་དམར་ལྷབ་ལྷབ་འབར་བ། དེའི་ནང་ན་ལས་མཁན་
ལུག་གི་མགོ་ཅན། ར་ཁྲོ་ཆུ་དང་མཆུ་ཟངས་ལས་གྲུབ་པ་མང་པོ་ཞིག་གིས་
འབའ་སྐད་དི་རི་རི་སྒྲོག་ཅིང་འདུག་པ་ཤར་ནུབ་རི་མགོ་ཅན་རྣམས་ཀྱི་རྩེ་ལ་
ལས་མཁན་གཡག་གི་མགོ་ཅན་དང་འབྲུག་གི་མགོ་ཅན་ར་མགོ་ཅན་ལུས་པོ་
ནི་འབྲོང་གཡག་ཙམ་མེ་སྟག་ཐ་ར་ར་འཐོར་ཞིང་ཧཱུཾ་ཧཱུཾ་དང་ཕཊ་ཕཊ་ཀྱི་སྒྲ་སྒྲོག་
བཞིན་དུ་ཚེ་འདས་སྐྱ་སེར་ཕོ་མོ་གྲངས་མེད་པ་དེད་ཡོང་བ། ཁྲོ་ཆུ་ཁོལ་མའི་
ནང་དུ་ལྷུང་ནས་ཨ་ཚ་དང་ཨ་ནའི་སྨྲེ་སྔགས་ཀྱི་འོ་དོད་འབོད་པའི་ཉམས་ཤར་
རོ༑ ༑ཡང་བླ་མ་རིན་པོ་ཆེ་ལགས་འདི་རྣམས་ཀྱི་ལས་ངན་པ་ཅི་བསགས་པའི་
རྣམ་སྨིན་ཡིན་ཞུས་པས། བླ་མའི་ཞལ་ནས་འདི་རྣམས་ཀྱིས་སྒོ་ཟོག་བཤས་
ལ་ཕབ་པ་དང་རྒྱུ་ལ་བཙོང་བ་དང་ཚེ་ཐར་གྲངས་མེད་པ་བཤས་པའི་རྣམ་སྨིན་
ཡིན། ཚེ་ཐར་རེ་བསད་ན་མི་རྟ་བརྒྱ་བསད་པའི་ཉེས་པ་ཡོད། ལས་ངན་
པའི་ཚེ་འདས་འདི་རྣམས་ནི་ལོ་དུང་ཕྱུར་དགུ་ལ་ཐར་བའི་དུས་མེད་དོ་གསུངས་
སོ་༑ ༑ཡང་སོང་པའི་ལྕགས་བསྲེགས་ཀྱི་ས་གཞིའི་སྟེང་ན་ལྕགས་ཀྱི་ལུག་སྟོང་

ཕྲག་ཙམ་མགོ་ནི་ལུག་གི་མགོ་བོ་ལ་ལུས་པོ་ནི་མིའི་ལུས་པོ་ཅན་མེ་སྟག་དམར་
ཐ་ར་ར་འཐོར་བ། ཁ་ནས་འབའ་སྐད་ལྷང་ལྷང་སྒྲོག་པས་སྐྱ་སེར་ཕོ་མོ་གྲངས་
མེད་པ་ཞིག་དེད་འོང་ནས་ལྕགས་བསྲེགས་ཀྱི་ས་གཞིའི་སྟེང་དུ་ལ་ལ་གན་རྐྱལ་
དང་ལ་ལ་ཁ་སྦུབ་ཏུ་ལོག་པའི་སྣང་བ་ཤར། ཡང་ཕྱོགས་ཐམས་ཅད་ནས་
ལུག་མང་པོས་འབའ་སྐད་དི་རི་རི་སྒྲོག་པོས། ཚེ་འདས་དེ་རྣམས་ཀྱི་སྟེང་དུ་
ལུག་གིས་བྲོ་གར་འཚམས་ནས་ཡར་འདྲོག་མར་འདྲོག་བྱས་པས་ཚེ་འདས་
ཐམས་ཅད་ཤ་ཚལ་བ་ཁྲག་ཐིགས་པ་བྱེད་ནས་མཐར་ཁྲག་གི་རྒྱ་མཚོ་ཆེན་པོ་
གཅིག་ཏུ་གྱུར། ཡང་ལས་མཁན་ལུག་གི་མགོ་ཅན་ཞིག་གིས་སོས་པར་གྱུར་
ཅིག་བརྗོད་མ་ཐག་ཏུ་ཚེ་འདས་དེ་རྣམས་ཡར་སོས་ནས་ཤིག་ཤིག་བྱེད་ཅིང་།
ཡང་ལུག་རྣམས་ཀྱིས་འབའ་སྐད་སྒྲོག་ཅིང་གནམ་ནས་ལུག་གི་ཆར་བ་བབས་
ཏེ་ཚེ་འདས་དེ་རྣམས་ཀྱི་སྟེང་ནས་བྲོ་གར་འཆམས། དེའི་ཚེ་ནམ་མཁའ་ནས་
སྦལ་བ་དང་བྱེ་སྦྲུལ་ཤིག་འབུ་སྲིན་གྱི་ཆར་བབས་པ་དེས་ཚེ་འདས་རྣམས་ཀྱི་
ལུས་པོ་ཕྱི་ནང་མེད་པ་འཇིབ་ནས་ཟོས་སོ། །ཤིན་ཏུ་སྡུག་བསྔལ་བའི་སྨྲེ་སྔགས་
ཀྱི་ངུ་འབོད་ལྷང་ལྷང་བྱེད་ནས་འདུག ཡང་ངས་རྗེ་བཙུན་བླ་མ་རིན་པོ་ཆེ་
ལགས། འདི་རྣམས་ཀྱི་ལས་ཅི་བསགས་པའི་རྣམ་སྨིན་ཡིན་ཞུས་པས། བླ་
མའི་ཞལ་ནས། འོ་ཚེ་འདས་ལས་ངན་པ་འཇིག་རྟེན་གྲང་ང་ཁམས་ན་འདུག་
དུས་སུ་སྟོང་ལུག་མང་པོའི་བདག་པོ་ལྟ་ཞོག བརྒྱ་ལུག་གཅིག་ཡོད་ནས་
བཟུང་སྟེ། སྡུག་བསྔལ་འདི་ལྟ་བུ་མྱོང་དགོས་པ་ཡིན་ནོ། །ལུག་གི་རྒྱབ་ན་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
སྲོག་ཆགས་དུང་ཕྱུར་མང་པོ་ཡོད་པ་དེ་ཐམས་ཅད་གསད་དགོས་པ་ཡིན། ལུག་
གི་ཁ་ཟས་ནི་འབའ་འབུ་སྲོག་ཆགས་བྱིའུ་ཕྲུག སྤྲུལ་དང་སྦལ་བ་བྱེ་སྦྲུལ་དེ་
རྣམས་ཡིན་པ་སྡིག་པ་ཤིན་ཏུ་ཆེ། ཁྱད་པར་དུ་སྟོང་ལུག་མང་པོའི་བདག་པོ་
དང༌། བརྒྱ་ལུག་ཙམ་ཞིག་ཡོད་ནས་བཟུང་སྟེ་དཔེར་ན་དབྱར་ཐོག་གཅིག་
གི་སྡིག་པ་བསམ་གྱིས་མི་ཁྱབ་པོ། །དབྱར་ཐོག་གཅིག་ལ་ལུག་གར་སོང་
གི་ས་ལ་ཁྲག་གི་ལམ་དམར་ཤར་ནས་ཡོད་པ་རྒྱལ་སྲས་བྱང་ཆུབ་སེམས་དཔའ་
རྣམས་ཀྱིས་གསུངས་སོ། །ལུག་གི་བདག་པོ་དང་ལུག་རྫི་དང་བཅས་པ་དམྱལ་
བའི་སྡུག་བསྔལ་མྱོང་བ་ནི་གོང་ནས་བཤད་པ་ལྟར་ཡིན། ལུག་འདི་ནི་སྡིག་
པ་ཐམས་ཅད་ཀྱི་འབྱུང་ཁུངས་ཡིན་པས་བདག་པོ་ལུག་རྫི་དང་བཅས་པ་ལོ་
དུང་ཕྱུར་བཅུ་ལ་ཐར་བའི་དུས་མེད་དོ། །འདིར་འཚོགས་པ་ཀུན་གྱིས་མ་
ཎིའི་འུར་འདོན་ཞུ། ཨོཾ་མ་ཎི་པདྨེ་ཧཱུྃ་ཧཱུྃ༔
ཡང་ངས་ཕྱོགས་གཞན་ཞིག་ན་ཐོན་པའི་སྣང་བ་ཤར། ས་ཕྱོགས་ཐམས་ཅད་
མེ་མ་མུར་གྱི་འོབས་ཐང་ཐམས་ཅད་མེ་མ་མུར་གྱི་ཐང་ཡིན་པ། དེའི་ནང་ན་
དུག་མཚོ་ཁོལ་མ་དང་། ཁྲག་གི་མཚོ་ཆེན་པོ་ཁོལ་མ་དང་། ཁྲོ་ཆུ་ཁོལ་མའི་
རྒྱ་མཚོ་ལ་སོགས་པའི་མཚོ་བརྒྱ་ཙམ་ཡོད་དོ། །ཡང་ལས་མཁན་སྟག་གཟིག་
དོམ་དྲེད་ཀྱི་མགོ་ཅན་ལ་སོགས་པའི་ལས་མཁན་ཁ་བ་བུ་ཡུག་འཚུབས་པ་ཙམ་
ཞིག་གིས། བླ་སེར་གོས་དམར་སེར་ཧྲུལ་ཐག་ཆོད་པ་གྱོན་པ་ལྔ་བརྒྱ་ཙམ་
ཞིག་མཚོ་ཁ་ན་དེད་འོང་བའི་སྣང་བ་ཤར། བླ་སེར་དེ་རྣམས་ཀྱི་མགོ་ལ་

་སྟག་བླ་དཀོན་མཆོག་རྒྱལ་མཚན་གྱིས་མཛད། །
གསེར་ཞྭ་དང་ཞྭ་ནག་དང་ཞྭ་དམར་སེར་དང་། ཞྭ་སྔོན་པོ་དང་ཞྭ་དཀར་པོ་
སོགས་གྱོན་པ། མགོ་རི་རབ་ཙམ་པ། མགྲིན་པ་རྟ་རྔ་ཙམ་པ། ཁ་དང་མིག་
ནི་ཁབ་མིག་ཙམ་པ། ལྟོ་བ་ཡུལ་ལྗོངས་ཙམ། རྐང་ལག་འཇགས་མ་ཙམ་པ།
ལུས་པོ་ནས་མེ་འབར་བ། ལག་པ་ལྷ་ཁང་སྒོ་བས་དམ་པ། མེད་མུག་ལྟོགས་
སྐོམ་མ་ཎི་འདོན་འདོན། ལྟོ་ལྟོགས་སྐོམ་གྱི་ངུ་དིར་ལྷང་ལྷང་བྱེད་པའི་བཀྲེས་
སྐོམ་གྱིས་གདུང་བའི་ལས་ངན་དེ་རྣམས་ནི་ཁ་གནམ་དུ་གདངས་ནས་འདུག་
གོ ༑གནམ་ནས་འབྲུག་གྲགས་ཞིང་ཆར་ལྷང་ལྷང་དུ་འབབས་པའི་ཁ་ནང་
དུ་ཐོན་མ་ཐག་ཏུ་ཁྲོ་ཆུ་ཁོལ་མ་དང་ཟངས་ཆུ་ཁོལ་མ་རུ་གྱུར་ནས་ཁ་དང་ཁོག་
པ་ཐམས་ཅད་ཚིག་སོང་བའི་ཉམས་ཤར། ཡང་ལས་མཁན་རྣམས་ཀྱིས་སོས་
པར་གྱུར་ཅིག་བརྗོད་མ་ཐག་ཏུ་ཡང་ཡར་ལ་སོས་ནས་ལྟོགས་སྐོམ་གྱི་ངུ་སྒྲ་
ལྷང་ལྷང་བྱེད་དོ། །དེ་དུས་ལས་མཁན་སྟག་གི་མགོ་ཅན་མང་པོ་ཞིག་གི་ཟས་
སྐྱོག་གིས་བཅུས་ནས་ལས་ངན་དེ་རྣམས་ཀྱི་ཁ་ནང་དུ་བླུག་པའི་ཚེ་ཁ་དང་ཁོག་
པ་ཐམས་ཅད་ཚིག་ཅིང་མེ་འབར་ནས་གཞོབ་ཐུལ་གྱི་སོང་ནས་ལྷག་མ་ཙམ་
ཡང་མ་ལུས་སོ། །ཡང་ཡར་སོས་ནས་ཤིག་ཤིག་བྱེད་དོ། །ཡང་དུག་མཚོ་
ཆེན་པོ་ཞིག་གི་ནང་དུ་དགེ་འདུན་པ་བརྒྱ་ཕྲག་ཞིག་འཕང་ནས་ལས་མཁན་
སྟག་མགོ་ཅན་བཅུ་གསུམ་གྱི་ལག་ན་ལྕགས་ཀྱི་དབྱུག་པ་མེ་འབར་བ་རེ་ཐོགས་
ཏེ༑ དུག་མཚོའི་ནང་དུ་དཀྲུགས་པའི་ཚེ་ལྷོག་ལྷོག་ཏུ་ཁོལ་ཞིང་མེ་འབར་
བས་ཨ་ཚ་དང་ཨ་ནའི་ངུ་སྐད་ལྷང་ལྷང་འདུག་གོ །ཡང་ཟངས་ཆུ་ཁོལ་མའི་

མཚོ་ཆེན་པོ་ཞིག་གི་ནང་ན་བྱ་རིགས་བྱིའུ་རིགས་མང་པོ་ཞིག་བཙོས་ནས། ལས་
མཁན་རྣམས་ཀྱི་མཚོ་དེ་དཀྲུགས་པའི་ཚེ་མཚོ་ཁོལ་ཞིང་ལྷོག་ལྷོག་བྱེད་ནས་
བྱ་བྱིའུ་རྣམས་ཙི་དི་རི་རི་བྱེད་པར་མཐོང་། ཡང་ཁྲོ་ཆུ་ཁོལ་མའི་རྒྱ་མཚོའི་
ཁ་ན་བླ་སེར་བརྒྱ་ཕྲག་ཙམ་ཞིག་དེད་སོང་བའི་ཉམས་སྣང་ཤར། བླ་སེར་
དེ་རྣམས་ཀྱི་ཕྱག་ན་ཕོར་བ་ཆེན་པོ་དགེ་འདུན་པ་གཞན་ལས་སུམ་འགྱུར་དུ་
ཆེ་བ་རེ་བཟུང་སྟེ་ལྟོགས་སྐོམ་ཀྱི་ངུ་འབོད་ལྷང་ལྷང་བྱེད་དོ། །ལས་མཁན་
རྣམས་ཀྱིས་ཁྲོ་ཆུ་ཁོལ་མ་ཕོལ་བའི་ནང་དུ་བླུགས་ནས་བཏུང་བའི་ཚེ་ཁ་དང་
 ཁོག་ལ་ཐོན་མ་ཐག་ཏུ་ཚིག་སྟེ་གཞོབ་སོང་བས་མེད་པར་གྱུར། ཡང་ཡར་
སོས་ནས་ལྟོགས་སྐོམ་གྱི་ངུ་འབོད་ལྷང་ལྷང་བྱེད་དོ། །ངས་རྗེ་བཙུན་བླ་མ་
རིན་པོ་ཆེ་ལགས། ཚེ་འདས་འདི་རྣམས་ཀྱི་ལས་ངན་ཅི་བསགས་པའི་རྣམ་
སྨིན་ཡིན་ཞུས་པས། བླ་མའི་ཞལ་ནས། དགེ་འདུན་པའི་དཀོར་རྫས་ཉིས་
ལོག་བླང་བ་རྣམས་ཤི་མ་ཐག་ཏུ་དུག་མཚོ་ཁོལ་མའི་ནང་དུ་བཙོས་ཏེ་ལོ་དུང་
ཕྱུར་མང་པོ་ལ་མི་ཐར་གསུངས་སོ། །འདི་བྱ་ཡུལ་གྱི་དགོན་པ་ཆོས་སྡེ་ཡང་
ཟེར་བའི་དགོན་པ་གཅིག་ལ་དགེ་འདུན་པ་ལྔ་བརྒྱ་ཙམ་ཡོད། དེའི་ནས་བླ་
མའི་མིང་ནི་རྡོ་རྗེ་རྒྱལ་མཚན། དགེ་བཤེས་བློ་བཟང་རྒྱ་མཚོ། དགེ་བསྐོས་
བློ་བཟང་ཡེ་ཤེས། དབུ་མཛད་དཀོན་མཆོག་དཔལ་ལྡན། མཆོད་དཔོན་པདྨ་
ཡེ་ཤེས། ཆབ་རིལ་བཀྲ་ཤིས་རྒྱ་མཚོ། གཉེར་བ་བསོད་ནམས་རྒྱ་མཚོ།
ཕྱག་མཛོད་བསོད་ནམས་དོན་གྲུབ། སྤྱི་བ་ཡིན་ཟེར་བ་རྣམས་ཀྱིས། དགེ་

འདུན་བཞི་སྡེ་རེ་འཛོམས་ན་ཕྱོགས་བཅུའི་དགེ་འདུན་གྱི་དཀོར་ཡིན་པས་དགེ་
འདུན་གྱི་དཀོར་ཟས་ལ་ཧབ་ཐོབ་ཀྱི་ལོངས་སྤྱད་པས། བླ་མ་དང་དགེ་བསྐོས།
ཁས་དྲག་ཅན་རྣམས་ཀྱི་དབང་དུ་ཤོར་ནས། རང་ཁེ་འདོད་དང་རྒྱལ་འདོད་
ཀྱིས་ལས་རྒྱུ་འབྲས་ལ་བསམ་བློ་མི་གཏོང་བ། རང་ངོ་ལ་བལྟ་བའི་ངོ་ཚ་མེད་
པ་གཞན་ངོ་ལ་བལྟ་བའི་ཁྲེལ་མེད་པ། རྟག་ཏུ་འདོད་ཆགས་ཀྱིས་གདུང་བ།
བདག་འཛིན་གྱི་དབང་གིས་གྲྭ་རོགས་གྲོགས་མཆེད་ལ་ཕན་སེམས་མེད་པའི་
དབང་གིས་ཕྱོགས་བཅུའི་དགེ་འདུན་གྱི་དཀོར་ཟས་ལ་དབང་ཆེན་རྣམས་ཀྱིས་
གཡོ་སྒྱུས་སྒོ་ནས་འཕྲོག་བཅོམ་བྱེད། ཉིས་སྐལ་དང་སུམ་སྐལ། སྐལ་ལྷག་
བླངས་ཏེ། ངོ་ཚ་ཁྲེལ་མེད་ཀྱི་སྒོ་ནས། ལས་དམན་ཉམ་ཆུང་གི་སྤྲང་བན་
རྣམས་ལ་དཀོར་ཟས་ཅུང་ཟས་རེ་མ་གཏོགས་མི་སྟེར་བ་དང་། སྦྱིན་བདག་
གི་དཀོན་མཆོག་ཞིང་ས་ལ་ལྷག་བསམ་རྣམ་དག་གིས་འབུལ་བའི་དཀོར་ཟས་
རྣམས་ནི། ཚོགས་སུ་མ་ཐེབས་པས་ཆུད་ཟོས་སུ་སོང་བ་རྣམས་གོང་དུ་བཤད་
པ་བཞིན་དུ། ཁྲོ་ཆུས་ཁ་ན་བླ་སེར་རྣམས་ནི་བླ་མ་དང་། དགེ་བསྐོས། གཉེར་
པ་སོགས། དབང་ཆེན་རྣམས་ཀྱིས་དགེ་འདུན་གྱི་དཀོར་རྒྱུ་འཕྲོག་བཅོམ་བྱེད་
པའི་རྣམ་སྨིན་གྱིས། ཡི་དྭགས་སུ་སྐྱེ་བའི་སྡུག་བསྔལ་དཔག་ཏུ་མེད་པ་མྱོང་
དགོས་ཏེ། ལོ་དུང་ཕྱུར་དགུ་ལ་ཐར་བའི་དུས་མེད་དོ། །མཐར་ལུས་རྟེན་ཞིག་
བླང་ན་ཡང་། དཀོར་ཟ་མཁན་ཁོ་རང་རྔ་མོང་གི་སྐྱེ་བ་ལེན་པ་དང་། དཀོར་
ཟས་ཕ་མ་དང་ཉེ་འབྲེལ་ལ་བྱིན་ཚད་རྔ་ཕྲུག་གི་སྐྱེ་བ་བླང་ནས་སྡུག་བསྔལ་

དཔག་མེད་མྱོང་དགོས་སོ། །དུག་ཆུ་ཁོལ་མའི་ནང་དུ་བླ་སེར་མང་པོ་བཙོས་
ནས་སྡུག་བསྔལ་མྱོང་དགོས་པ་དེ་ནི་དུག་ཧ་ལ་མེ་འབར་བ་ཐ་མ་ཁ་ལ་ལོངས་
སྤྱོད་པའི་འབྲས་བུ་ཡིན། བླ་སེར་དེ་རྣམས་ལ་འབྲེལ་བ་ཐོགས་ཚད་ངན་
སོང་དུ་འགྲོ་བར་ཐེ་ཚོམ་མེད་དོ། །འདིར་འདུས་ཀུན་གྱིས་མ་ཎིའི་འུར་སྒྲ་
སྒྲོག་པར་ཞུ། ཨོཾ་མ་ཎི་པདྨེ་ཧཱུཾ་ཧཱི་
ཡང་གོང་ནས་བཤད་པ་བཞིན་ཁྲོ་ཆུ་ཁོལ་མའི་ནང་གི་བྱ་རིགས་བྱིའུ་རིགས་
མང་པོ་བཙོ་འདུག་པ་འདི་ནི། དགེ་འདུན་པའི་སྤྱི་རྫས། གྲོ་ནས་དང་གྲོ་མ་
ལ་སོགས་པའི་འབྲུ་དྲུག་ཉི་མའི་ནང་དུ་བཏིང་ཡོད་པ་དེ་བྱ་བྱིའུ་རྣམས་ཀྱིས་
ཟོས་པའི་དཀོར་སྒྲིབ་ཡིན་ནོ། །ལོ་དུང་ཕྱུར་གཅིག་ལ་ཐར་བའི་དུས་མེད་དོ། །
ཡང་གོང་ན་བཤད་པ་བཞིན། ཟངས་ཆུ་ཁོལ་མའི་ཁ་ན་དགེ་འདུན་མང་པོ་
ཞིག ཕོར་བ་སུམ་ལོག་ཆེ་བ་དེ་ནི། དགེ་འདུན་པའི་དཀོར་ཆུ་ཇ་ཐུག་སུམ་
ལོག་འཐུང་བས་ཟངས་ཆུ་ཁོལ་མ་ལ་ལོངས་སྤྱོད་དེ་ལོ་དུང་ཕྱུར་གཅིག་ལ་ཐར་
བའི་དུས་མེད་དོ། །མ་ཎིའི་འུར་སྒྲ་སྒྲོགས། ཨོཾ་མ་ཎི་པདྨེ་ཧཱུྃ་ཧཱུྃ ་
ཡང་ང་ས་ཕྱོགས་གཞན་ཞིག་ལ་ཐོན་སོང་བའི་ཉམས་སྣང་ཤར། ལྕགས་
བསྲེགས་ཀྱི་ས་གཞི་མེ་འབར་བ་དེ་ལྟ་བུ་ཞིག་ལ་ལས་མཁན་སྟག་མགོ་ཅན་
གཟིག་གི་མགོ་ཅན་དང་དྲེད་མགོ་ཅན། འཕར་བའི་མགོ་ཅན་ལ་སོགས་པའི་
ལས་མཁན་གྲངས་མེད་པ་ཞིག་གིས། ཚེ་འདས་སྐྱ་སེར་ཕོ་མོ་སུམ་བརྒྱ་ཙམ་
ཞིག་གཅེར་བུར་ཕྱུང་ནས་དེད་འོང་ཞིང་སོད་སོད་དང་རྒྱོབ་རྒྱོབ་ཀྱི་སྒྲ་སྒྲོག་སྟེ།

ཚེ་འདས་དེ་རྣམས་ལྕགས་བསྲེགས་ཀྱི་ས་གཞིའི་སྟེང་ན་གན་རྐྱལ་ཡོད་པ་ལ་
ལས་མཁན་རྣམས་ཀྱིས་ཤ་ཁམ་རེ་ཟོས། ཁྲག་ཐིག་པ་རེ་བཟུང་། རུས་པ་
མུར་ནས་མེད་པར་བྱས་སོ། །ལས་མཁན་རྣམས་ཀྱིས་སོས་པར་གྱུར་ཅིག་
བརྗོད་མ་ཐག་ཏུ་ཡར་སོས་ནས། ཨ་ཚ་དང་ཨ་ནའི་སྒྲ་སྐད་ལྷང་ལྷང་བྱེད་
དོ༑ ༑་ཡང་ངས་རྗེ་བཙུན་བླ་མ་རིན་པོ་ཆེ། འདི་རྣམས་ཀྱི་ལས་ངན་པ་ཅི་
བསགས་པའི་རྣམ་སྨིན་ཡིན་ཞུས་པས། བླ་མ་རིན་པོ་ཆེའི་ཞལ་ནས། ཚེ་
འདས་འདི་རྣམས་འཇིག་རྟེན་གྲང་ང་ཁམས་ན་འདུག་དུས། དོམ་བུ་ལོན་མང་
པོ་བླངས་ནས། ཕར་བུ་ལོན་མ་སྦྱིན་པའི་རྣམ་སྨིན་གྱི་ཤ་ཁྲག་དང་པགས་པས་
འཇལ་དགོས་པ་ཡིན་ནོ། །དོམ་དང་བུ་ལོན་མ་སྦྱིན་པའི་འདི་རྣམས་ཉེས་པ་
ཆེན་པོ་ཡོད་པས། ལོ་དུང་ཕྱུར་གཉིས་ལ་ཐར་བའི་དུས་མེད་དོ། །མ་ཎིའི་
འུར་སྒྲ་ཞུ། ཨོཾ་མ་ཎི་པདྨེ་ཧཱུཾ་ཧཱི ་
ཡང་ས་ཕྱོགས་གཞན་ཞིག་ལ་ཐོན་སོང་བའི་སྣང་བ་ཤར། ས་གཞི་ཐམས་ཅད་
ལྕགས་བསྲེགས་ཀྱི་ས་གཞི། མེ་དམར་ལྷབ་ལྷབ་ཏུ་འབར་བ་ཞིག་ཏུ་ལས་
མཁན་སྟག་གཟིག་གི་མགོ་ཅན་མང་པོ་ཞིག་གིས། ཚེ་འདས་གཅེར་བུ་མང་
པོ་ཞིག་གི་རྒྱབ་ལ་རྡོ་བསྲེགས་ཀྱི་སྒ་བསྟད་ནས་སྡུག་བསྔལ་ལོ། །ཡང་ཚེ་
འདས་ཕལ་ཆེར་ལ་ལྕགས་བསྲེགས་ཀྱི་སྒ་བསྟད་ཅིང༌། དེའི་སྟེང་དུ་ལྕགས་
བསྲེགས་ཀྱི་ཕ་བོང་ཆེན་པོ་བཀལ་ནས། ལས་མཁན་གཡག་མགོ་ཅན་མཛོ་
མགོ་ཅན་ལུས་ལ་མེ་འབར་བ་མང་པོས་ལག་ན་ལྕགོས་ཀྱི་དབྱུག་པ་ལ་ལྕགས་

ཀྱི་ཚེར་མ་སྐྱེས་པ་མེ་འབར་བ། ཚེ་འདས་རྣམས་ཀྱི་འཕོངས་ལ་བྲབ་སྟེ། ཧཱུཾ་
ཧཱུཾ་དང་ཕཊ་ཕཊ་ཀྱི་སྒྲ་སྒྲོག་པ། ཡང་ལས་མཁན་སྟག་གི་མགོ་ཅན་མང་པོ་
ཞིག་གིས། ལག་ན་ལྕགས་ཀྱི་སྐམ་པ་ཐོགས་ནས། ཤ་དང་པགས་པ་དུམ་
བུ་དུམ་བུར་སྐམ་པས་གཅུས་ནས་བཅད་པ། ཨ་ཚ་དང་ཨ་ནའི་ངུ་སྐད་ལྷང་
ལྷང་སྒྲོག་པ། ཚེ་འདས་དེ་རྣམས་ཀྱི་རྒྱབ་ན། ཁྲག་གི་ཆར་རྒྱུན་བཞིན་དུ་
འབབ་པ། རྨ་ནང་དུ་འབུ་ནག་པོ་སྟོང་གི་ཚང་བཅའ་ནས། ཁྲག་དང་ཆུ་སེར་
ཐམས་ཅད་འཇིབ་པ་དེ་ལྟ་བུ་ཡོད་དོ། །ཡང་ངས་བླ་མ་རིན་པོ་ཆེ་འཇིགས་
མེད་པདྨ་བདེ་ཆེན་བཟང་པོ། འཕགས་པ་སྤྱན་རས་གཟིགས་དང་དབྱེར་མེད་
པ་དེ་ལ་འདི་སྐད་ཞུས་སོ། །ཚེ་འདས་ལས་ངན་པ་འདི་རྣམས་ཀྱི་མི་དགེ་བ་
ཅི་བསགས་པའི་རྣམ་སྨིན་ཡིན་ཞུས་པས། ཚེ་འདས་འདི་རྣམས་ཀྱིས་འཇིག་
རྟེན་གྲང་ང་ཁམས་ན་འདུག་དུས། མཛོ་གཡག་ཕ་དང་འདྲ་བ་འདི་རྣམས་
ལ་ལྕགས་ཀྱི་ཐོང་གཤོལ་བཏགས་ནས། ས་ཞིང་རྨོས་པ་དང་དོས་ལྗིད་མོ་
བཀལ་ཏེ་སྤུ་གསེབ་ནས་དངུལ་ཆུ་ཐིག་ཐིག་བྱེད་པ། མིག་གཉིས་པོ་ཕྱིར་
འབུད་ལ་ཁད་ཅིང་། མིག་ཆུ་ཐ་ར་ར་བྱེད་པ། ལྕེ་དོ་ཕྱར་ཙམ་བརྐྱངས་པ། ཁེ་
ནས་རང་སྐད་འདོན་པ། བཀལ་བ་མི་ཐེག་བཞིན་དུ་སྡུག་བསྔལ་བསམ་གྱིས་
མི་ཁྱབ་པ་མང་པོ་མྱོང་བ་བདག་པོ་ལས་ངན་པ་རྣམས་ཀྱིས་ནི་སེམས་ཅན་གྱི་
སྡུག་བསྔལ་མི་ཤེས་པར་སེམས་ཅན་ལ་བརྡུང་བཙོག་བྱས་ནས་ཁ་ནས་དམྱལ་
སྒུག་བྱེད་བཞིན་དུ་ཚྭ་ཚོང་ལ་དེད་སོང་བའི་རྣམ་སྨིན་ཡིན་ནོ། །བདག་པོ་

ལས་ངན་འདི་རྣམས་ནི། ལོ་དུང་ཕྱུར་གསུམ་ལ་ཐོར་བའི་དུས་མེད་དོ། །
འདིར་འདུས་པའི་སྐལ་ལྡན་ཕོ་མོ་ཀུན་གྱིས་གསུང་མཆོག་གི་རྒྱལ་པོ་མ་ཎི་ཡི་
གེ་དྲུག་མའི་སྒྲ་འུར་དི་རི་རི་སྒྲོགས་ཤིག ཨོཾ་མ་ཎི་པདྨེ་ཧཱུྃ་ཧཱུྃ༔
ཡང་སོང་བའི་ས་ཕྱོགས་གཞན་ཞིག་ཏུ་ཐོན་སོང་བའི་ཉམས་ཤར། ས་ཕྱོགས་
དེ་ན་ལྕགས་ཀྱི་མཁར་ཆེན་པོ་དགུང་ལ་རེག་པ་ཞིག་འདུག མཁར་དེའི་ནང་
དང་ཕྱི་རོལ་འཁོར་ཡུག་ཐམས་ཅད་དུ་ལྕགས་ཀྱི་སྡོང་པོ་སྦུ་གུ་ཅན་ཤིན་ཏུ་ཕྲ་
བ་དམར་ཟང་ངེ་བ་ལྟར་མི་བཟོད་པ་མེའི་ཚྭ་ཚྭ་ཐོར་ཐོར་འཕྲོ་བ། ཡོར་ལ་
དཔག་ཚད་མང་པོའི་བར་དུ་འདུག་པ། དེའི་བར་མཚམས་དང་འཁྱམས་ཐམས་
ཅད་དུ་ལྕགས་ཀྱི་འཁོར་ལོ་རྩིབས་སྟོང་དང་ལྡན་པ། རྩིབས་ཐམས་ཅད་དུ་
མཚོན་ཆ་དང་མེ་ཡི་ཚྭ་ཚྭ་ཐོར་ཐོར་འཕྲོས་པ་ཞིག་འདུག་པ་དེ་ན་ལས་མཁན་
སྟག་གཟིག་དོམ་དྲེད་གཅན་གཟན་རྣམ་པ་སྣ་ཚོགས་ཀྱི་མགོ་ཅན་མང་པོ་འདུག་
པ༑ དེ་རྣམས་ཀྱིས་དགོངས་སུ་གསོལ་ཞེས་བརྗོད་མ་ཐོག་ཏུ་ནམ་མཁའ་ནས་
མི་གཅེར་བུ་ཉམ་ཐག་པ་ཁྲི་འབུམ་གྲངས་མེད་པ་ལས་མཁན་རྣམས་ཀྱིས་སོད་
སོད་དང་རྒྱོབ་རྒྱོབ་ཀྱིས་སྒྲ་འབྲུག་སྟོང་གྲགས་པ་བཞིན་དུ་དེད་ནས་ལྕགས་
མཁར་ལྟར་མི་བཟོད་པ་དེའི་ནང་དུ་ཁྲིད་སོང་ནས། ལ་ལ་ནི་མཁར་དེའི་ནང་
དུ་བཙོ་བསྲེགས་བྱེད། ལ་ལ་ནི་ལྕགས་ཀྱི་སྐུ་གུ་ཚྭ་ཚྭ་འཕྲོས་པ་དེའི་ནང་དུ་
དཔེར་ན་མར་ཐག་འཐེན་པ་བཞིན་དུ་ཡར་ལ་དྲང་ནས་ཁ་ནས་ཐོན་ཚེ་སོས་
པར་གྱུར་ཅིག བརྗོད་མ་ཐག་ཏུ་ཡར་སོས། དེ་དང་མཉམ་དུ་མར་ལ་དྲང་ནས་

སྡུག་བསྔལ་བསམ་གྱིས་མི་ཁྱབ་པ་སྔ་མ་བཞིན་ནོ། །ལ་ལ་ནི་མཚོན་ཆའི་
འཁོར་ལོ་ཚྭ་ཚྭ་འཕྲོས་པ་དེའི་ཤ་ཚལ་བ་ཁྲག་ཐིགས་པ་བྱས་ནས་ཡང་ཤི་ཡང་
སོས་སྔ་མ་བཞིན་ནོ། །ལ་ལ་ནི་ལྕགས་ཀྱི་ཕ་བོང་ཆེན་པོ་ཞིག་གི་སྟེང་དུ་ལྕགས་
ཀྱི་ཐོ་ལུམ་མེ་འབར་བས་མགོ་དང་རྐང་ལག་རྣམས་རིམ་གྱིས་བརྡུང་ནས་སྡུག་
བོསྔལ་དཔག་ཏུ་མེད་པ་མྱོང་བ་དེ་ལྟ་བུའི་སྡུག་བསྔལ་བསམ་གྱིས་མི་ཁྱབ་
བོ༑ ༑བདག་གི་བླ་མ་རིན་པོ་ཆེ་བསྟན་འཛིན་དར་རྒྱས་ལ་འདི་རྣམས་ཀྱིས་
ལས་ཅི་ལྟར་བསགས་པའི་རྣམ་སྨིན་ཡིན་ཞུས་ནས། བླ་མའི་ཞལ་ནས་འདི་
རྣམས་འཇིག་རྟེན་གྲང་ང་ཁམས་ན་འདུག་དུས་མེ་མདའ་རིགས་མི་འདྲ་བ་མང་
པོ་མགར་བའི་མགར་བ་དང་། མེ་མདའི་ཡོ་བྱད་ཐམས་ཅད་ཆག་སོང་ནས་
སླར་ཡང་མགར་བྱས་པའི་མི་རྣམས་དང་། མེ་མདའ་དེ་ལ་ཁ་ལག་སྤྱོད་གསུམ་
འདྲེས་པའི་མི་ཐམས་ཅད་དང་། མེ་མདའ་འདིས་རི་དྭགས་བསད་མི་དང་།
བསད་མ་ཐག་ཏུ་བཟའ་ཚང་རྣམས་ཀྱིས་དགའ་དགའ་བྱས་ནས་ཤ་ཟ་མི་དང་
མེ་མདའ་བཟུང་ན་གླ་ཆེན་པོ་ལོན་ངེས་པའི་མེ་མདའ་ཡག་པོ་ཨེ་ཡོང་བསམ་
ནས་མགར་བྱེད་མི་དང་། གོང་གི་མེ་མདའ་མགར་མི་བཟའ་ཚང་ཕ་མ་བུ་
ཕྲུག་ཨ་ཡེ་ཨ་མྱེ། སྐྱ་སེར་ཕོ་མོ་མེ་མདའ་འདི་ལ་དགའ་དགའ་བྱས་ནས་
ཁ་ལག་སྤྱོད་གསུམ་གྱི་འབྲེལ་བ་བཞག་མི་དེ་རྣམས་སོ། །ཞེས་གསུངས། འདི་
རྣམས་དམྱལ་བ་འདི་ལས་ནམ་ཐར་ཞེས་པས། བླ་མ་རིན་པོ་ཆེའི་ཞལ་ནས་མེ་
མདའ་འདི་དང་པོ་དྲན་པའི་མི་རྣམས་ནི་དམྱལ་བ་འདི་མ་སྟོང་གི་བར་དུ་མི་

ཐོར་གསུངས་སོ། །མེ་མདའ་ཆག་སོང་ནས་སླར་མགར་བའི་མི་རྣམས་ནི་ལོ་
དུང་ཕྱུར་བརྒྱ་ལ་མི་ཐར་རོ། །ལག་ཟས་ཟོས་པ་དང་། མེ་མདས་བསད་ནས་
ཤ་ཟོས་པ་རྣམས་ནི་ལོ་དུང་ཕྱུར་ལྔ་ལ་ཐར་བའི་དུས་མེད་དོ་གསུངས་སོ། །
ཡང་བདག་གི་བླ་མ་རིན་པོ་ཆེ་མེ་མདའ་འདི་ལ་འདི་འདྲ་བའི་ཉེས་པ་བསམ་
གྱིས་མི་ཁྱབ་པ་ཡོད་པའི་རྒྱུ་མཚན་ཅི་ཡིན་དྲིས་པའི་ལན་དུ། བླ་མའི་ཞལ་
ནས་མེ་མདའ་འདི་དང་པོ་བདུད་དགའ་རབ་དབང་ཕྱུག་དང་བདུད་བློན་རྣམས་
དང་མུ་སྟེགས་པ་རྣམས་ཀྱིས་སྨོན་ལམ་ངན་པའི་མཐུ་དང་རིགས་པའི་འཕྲུལ་
དེ་ལ་བརྟེན་ནས་མེ་མདའ་འདི་རྫས་ངན་པ་བསམ་གྱིས་མི་ཁྱབ་པ་ཡིན་ཏེ།
འདི་ལུས་ལ་འཆང་ན་ལུས་ཀྱི་ཕྲག་ལྷ་ཉམས་པ་དང་། ཁྱིམ་ལ་འཆང་ན་ཕུག་
གི་ཁྱིམ་ལྷ་ཉམས་པ་དང་། དཀར་ཕྱོགས་ལྷ་རྣམས་གཡེལ་བ་དང་། ནག་
ཕྱོགས་ལྷ་རྣམས་མ་གཏོགས་བསྲུངས་སྐྱོབ་བྱེད་པ་གང་ལ་ཡང་མེད། མདོར་
ན་འདི་འཆང་ན་མི་ལ་ན་ཚ་ཕྱུགས་ལ་གྱོད་གོད་ཡོང་བ་ད་ལྟ་མཐོང་ཆོས་སུ་
ཡོད་པ་ཡིན་ལ། མེ་མདའ་འདི་ལ་དོག་འཛེམ་རེ་མ་འཆུག སྤྱིར་མེ་མདའ་
འདི་ལ་རིགས་མི་འདྲ་བ་བཅོ་བརྒྱད་ཡོད་དེ། ནམ་མཁའ་ནས་འགྲོ་ཤེས་པ་
དང་། ཆུ་ནང་ནས་འགྲོ་བ་དང་། སྐད་མི་མངོན་པ་དང་། སྐད་མང་པོ་གྲགས་
པ་དང་། རི་དྭགས་སོགས་ཀྱིས་མི་མཐོང་ས་ལ་མདའ་རང་འགྲོ་ཤེས་པ་དང་།
མེ་མདའ་གཅིག་གིས་ཀྱང་ཡུལ་ཁམས་རེ་སྟེང་འོག་བསྒྱུར་བ་དང་། བདུད་
ཀྱི་སྨོན་ལམ་དང་རིག་པའི་འཕྲུལ་ལ་བརྟེན་ནས་རྫས་ངན་པ་བསམ་གྱིས་མི་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཁྱབ་པ་རྫས་སྣ་གཅིག་གིས་ཀྱང་སེམས་ཅན་སྟོང་ཕྲག་མང་པོའི་སྲོག་འཕྲོག་
པ་དེ་ལྟ་བུའི་རྫས་ངན་ཡིན་པ་ནི་བྱང་ཆུབ་སེམས་དཔའ་རྣམས་ཀྱིས་ཡང་ཡང་
གསུངས་སོ། །བླ་མ་རིན་པོ་ཆེ་ལ་བདག་གིས་མེ་མདའ་འདིའི་ཉེས་པ་བཤགས་
རྒྱུ་ཨེ་ཡོད་ཞུས་པས་བླ་མའི་ཞལ་ནས་བཤགས་རྒྱུད་ཡོད་དེ། ཇི་ལྟར་བཤགས་
སྙམ་ན་སྤྱིར་ན་གཉན་པོ་སྟོབས་བཞི་དང་དགོས་སུ་མེ་མདའ་འདི་བཅག་ན་
དེ་ལས་ཕན་ཡོན་དང་བཤགས་པ་ཆེ་བ་ནི་ངས་མ་མཐོང་ངོ༌། །རྒྱུ་འཁོར་བ་
སྤངས་དག་དང་གསེར་སྲང་སྟོང་གིས་ཆོས་བྱེད་པ་བས་མེ་མདའ་གཅིག་བཅག་
པའི་ཕན་ཡོན་ཆེ་བ་བྱང་ཆུབ་སེམས་དཔའ་རྣམས་ཀྱིས་གསུངས། ཀུན་སློང་
ལུང་མ་བསྟན་གྱི་ངང་ནས་བསྐལ་བ་གཅིག་ལ་ལུས་ཀྱི་ཆོས་བྱེད་པ་བས་མེ་
མདའ་གཅིག་བཅག་པས་བསོད་ནམས་ཆེ་གསུངས། ཚེ་འདས་རྣམས་ཀྱི་དགེ་
རྩ་དང་། གསོན་པོ་རྣམས་ཀྱི་སྐུ་རིམ་གང་ཡིན་ཀྱང་མེ་མདའ་བཅག་པ་བས་
བསོད་ནམས་དང་དགེ་བ་ཆེན་པོ་ཡོད་པ་ངས་མ་མཐོང་གསུངས། བླ་མ་
རིན་པོ་ཆེ་ལགས་དེ་ལྟ་བུའི་དགེ་བ་ཆེན་པོ་ཡོད་པའི་རྒྱུ་མཚན་གང་ལགས་ཞུས་
ཚེ༑ བླ་མའི་ཞལ་ནས་མེ་མདའ་གཅིག་བཅག་ན་སེམས་ཅན་སྟོང་ཕྲག་དུང་
ཕྱུར་མང་པོ་སྲོག་བསླུ་བྱེད་པ་དང་། བསོད་ནམས་དགེ་བ་མཉམ་པས་ཕྱིན་
ཆད་སྡིག་རྒྱུན་ཆད་པ་ཡིན་པས་དེ་ལྟ་བུའི་དགེ་བ་ཆེན་པོ་ཡོད་གསུངས། མེ་
མདའ་བཅག་ན་བདུད་དང་མུ་སྟེགས་ཐམས་ཅད་ཀྱི་སྨོན་ལམ་ཉམས་ནས་
སེམས་ཅན་གཅིག་ལ་ཡང་གནོད་པ་བྱེད་མི་ནུས་སངས་རྒྱས་ཀྱི་བསྟན་པ་ལ་

ཡང་བདུད་དང་མུ་སྟེགས་རྣམས་ཀྱིས་གླགས་བཙལ་ཀྱང་གླགས་མི་རྙེད་བསྟན་
པ་ལ་ཡང་གནོད་པ་བྱེད་མི་ནུས་པ་དེ་ལྟ་བུའི་རྒྱུ་མཚན་མང་པོ་གསུངས་ཡོད་
པ་འདི་ནི་མདོར་བསྡུས་ཙམ་མོ། །མེ་མདའི་མགར་མི་རྣམས་ནི་བདུད་དང་
མུ་སྟེགས་རྣམས་ཀྱི་དབང་བསྐུར་བ་དང་ལུང་བསྟན་པའི་རྟགས་ཡིན། ཕྱིན་
ཆད་ངན་སོང་ལྷུང་བ་གོང་ལྟར་རོ། །མེ་མདའི་གླད་དང་མཛེར་མགོ་ཞིག་
བརྡུང་ནའང་འབྲེལ་བ་བཞག་པ་ཡིན་པས་མགར་བ་རྣམས་ཀྱིས་དེ་འདྲའི་སྡིག་
པ་ཆེན་པོ་ཕྱིན་ཆད་མི་བྱེད་པའི་དམ་བཅའ་དང་ཁས་ལེན་རེ་མ་འཆུག་གསུངས།
རྟ་བོའི་ཚོ་བའི་ནང་། བ་ཡོལ་ཤར་རྒན་ཟེར་བའི་བླ་མ་ཤར་རྩེ་རྒས་པ་ཞིག་
ལོ་མང་པོ་གདུལ་བྱ་བྱས་ནས་འགོར། ནག་ཤུལ་དབང་ལོ་ཚང་དང་། གཞན་
སྦྲ་ནག་གི་དུད་ཚང་ཞིག་གཉིས་ཀྱི་གཞིས་འཁོར་བ་རྒྱུ་ནོར་ཐམས་ཅད་བླ་མ་
དེ་ལ་ཕུལ་ནས་ཤི་བོ་རྣམས་དགེ་རྩ་དགོངས་ཞག་གཞན་ཅི་ཡང་མེད་པར་
བོད་དུ་གྲ་ས་ཆོས་ཕྱོགས་སུ་བཏང་རྒྱུ་བྱས་མཚམས། བླ་རྒན་གློ་བུར་དུ་ནད་
ཚབས་ཆེན་པོ་ཞིག་གིས་གྲོངས་སོང་བའི་ངན་སོང་དུ་སྐྱེས་པའི་ཁོ་བོ་སྟག་བླ་
ལ་ཕྲན་རང་གི་འབྲེལ་ཐོགས་སེམས་ཅན་མང་པོས་ཐར་ལམ་མ་ཐོབ་པས།
རྟ་བོའི་ཚེ་རིས་དང་། བན་ཤུལ་རྟེ་ལོ་གཉིས་ལ་དཀོར་རྒྱུ་དེ་ཐམས་ཅད་རབ་
ན་དབུས་གཙང་ཕྱོགས་སུ་འཕྲོད་པ་དང་། མིན་ཀྱང་ཆོས་ཕྱོགས་སུ་འགྲོ་བ་
ཞིག་ཅི་ནས་རེམ་ཞེས་ཟེར། སྒོམ་པའི་འཇིགས་དགོང་གི་ཁྱིམ་བཟུང་མ་གི་
ལོ་ཟེར་བ་ནད་ཚབས་ཆེན་ཞིག་གི་ཐེབས་སྐབས། བཟའ་ཚེ་རོགས་སྙིང་དང་

འདས་ལོག་དཀར་ཆོག་ཐར་བའི་ལམ་སྟོན་གསལ་བའི་སྒྲོན་མེ།
འདྲ་བའི་གསོན་ན་སྐུ་རིམ་དང་། ཤི་ན་དགེ་རྩ་ཁ་དུད་བཅད་པས་འདི་ལོ་
དུས་ལས་ཡོལ་སོང་བ་ལྷ་ཡུལ་དུ་སྐྱེས་ནས་མིའི་ཞག་གསུམ་གྱི་མཚམས་སུ་
འཇིགས་དགོང་གིས་དུ་བ་སྔར་ལྟར་འཐེན་པ་མཐོང་བས་ཞེ་སྡང་ཞིག་སྐྱེས་
པས་སྐད་ཅིག་ལ་ངན་སོང་དུ་སྐྱེས་སོང་བས་ཤུལ་མི་ཉེ་འབྲེལ་རྣམས་ལ་དགེ་
བ་རེ་མ་འཆུག་ཟེར། ཡང་ཁང་རྒན་དཔོན་པོ་སྐྱེས་དགའ་བུ་སྤུན་ནང་དམེ་
བྱས་ནས་བསད་པས་མཁར་རྒྱུའི་ཡི་དྭགས་ཀྱི་སྡེ་དཔོན་སྟོབས་ཆེན་ཞིག་ཏུ་
སྐྱེས་ནས་ཕྱོགས་མཐའ་དག་ཏུ་དམག་འཁྲུགས་ནང་དམེ་སོགས་ཤིན་ཏུ་བཟློག་
དཀའ་བ་ཡོད་པར་འདུག་པས་སྙིང་རྗེའི་བདག་ཉིད་རྣམས་ནས། མ་ཎི། སིདྡྷི།
གསུར་བསྔོ་མིང་བརྗོད་སྨོན་ལམ་ཟབ་མོའི་རྗེས་འཛིན་སོགས་གནང་བར་ཞུ།
ལྷ་བ་ཚང་ཟེར་བའི་དུད་ཚང་བུ་ཚ་ནམ་ཡང་མི་སོས་པ་ཞིག་གི་གཡོག་རྒན་
མོ་ཞིག་ཡོད་པ་ལ་མཛོ་མོའི་རྡོ་ལེ་ཁྲིད་སྐབས་རྡོ་ལེ་ཤི་ཆུག་ཤོག་ཟེར་ཡང་སྨིན་
དྲུག་རྔ་ཚུབ་ནང་ཐུག་ཡོད་པ་ཁ་ཚུབ་རྒྱབ་སྐབས་རྡོ་ལེས་འོ་ངར་བཏབ་པ་མ་
བཟོད་པ་རུམ་དུ་བཅུག་པ་བཟའ་མི་རྣམས་ཁྲོས་ནས། གཡོག་རྒན་མོའི་
ལག་ཏུ་རྟོ་ལེ་བཞག་ནས་རྒན་མོ་ཕུད་བཞག་པ་ཁར་བུད་ནང་དུ་གཉིས་ཀ་ཤི་
སོང་བས་དེ་གཉིས་ཀ་བདེ་འགྲོ་ཐོབ་འདུག་ཀྱང་མ་རྒན་གྱིས་བྱིས་པ་མི་འཚམས་
པ་ནི་འཇིག་རྟེན་པ་ཐམས་ཅད་ཀྱིས་རྡོ་ལེ་བསད་པའི་རྣམ་སྨིན་རེད་འདུག་
པ་གསུང་དགོས་ཟེར། ཡང་ཁྱིམ་པ་ཐམས་ཅད་ཀྱི་སྒོ་ཁྱི་རྒས་ནས་རུ་རྫ་མི་
ཆོད་སྐབས་མཚེར་ཤུལ་བསྒྱུར་ནས་ངན་ཤིར་སོང་བ་རྣམས་ནི་ནོར་རྫས་བསྲུང་

ནས་ཚེ་གང་བོར་ཞེ་སྡང་ཁོ་ནའི་ངང་གི་དུས་འདས་པ་དེ་ལ་དམོད་མོ་བྱས་པ་
བླ་མ་བཤེས་གཉེན་བརྒྱའི་མཐུ་ལས་ཀྱང་རྒྱུ་འབྲས་ཀྱི་དབང་གིས་དེས་གནོད་
ཚབས་ཆེར་འདུག་པས་བག་ཟོན་རེ་ཅི་ནས་གལ་ཆེ་བ་དང་། ཁྱི་རྣམས་མཚན་
གང་བོར་ནོར་རྫས་བསྲུང་ཕྱིར་སྡོད་ཁོམ་སྐད་ཅིག་ཙམ་མེད་པས་དུས་འདས་
པས་ནངས་སྔ་མོ་ལྟོགས་སྐོམ་བཟོད་བརླག་མེད་པའི་གདུང་བས་འབྲོག་པས་
དཀར་ཆུ། རོང་པས་རྩམ་ཁུ་རེ་བླུད་རོགས་གསོལ་བ་འདེབས་པ་ལགས།
རྨ་ཤུལ་ཚེ་རིང་དབང་། རིག་གསལ། སེ་པོའི་ལྷ་སྐྱབས། བསྡུ་གཟའ་རྟ་རྟམ། དཔོན་ཤུས་ཚེ་རིང་ལྷ་
མགོན། དཔོན་ཤུས་ཆེ་རྡོ། དམར་ཤུས་མགོ་བརྣོག དཔོན་གཟའ་སྒྲོལ་མ་སྐྱིད་འཛོམས། དཔོན་མོ་ཁྲོང་
ལོ། དཔོན་མོ་མགོན་མཚོ། དཔོན་མོ་མགོན་སྐྱིད། དཔོན་མོ་བསོད་ནམས་སྐྱིད། ཨར་གཟའ་ཁམ་སུ་མ།
ར་ཚང་བསོ་དགའ། ར་ཚང་དབང་དགའ། དགེ་གཟའ་ཧྲང་ཟི་མ། འཇམ་ཚོང་ཕུན་དོན། འཇམ་ཚང་ཚེ་
སྐྱབས། སྒོམ་པའི་དཔལ་ཆེན། སྒོམ་པའི་མགོན་པོ། སྒོམ་པའི་གྲགས་རྒྱལ། སྒོམ་པའི་ཁྲ་ཇིས། སྒོམ་
པའི་བྱམས་པ་བཀྲ་ཤིས། ཨ་འཛི་བསོ་ཚེ། ཨ་འཛི་སྤུ་རིས། སྤས་གཟའ་རྡ་ལོ། སྤས་གཟའ་ཨུག་རྒན།
སྤུས་གཟའ་ཨ་མགོ ཨ་ནེ་སྤེ་ལྷ། བོང་སྟག་རི་ཁོ། སྟག་ལེབ་སྒོ་རིས། སྟབ་ལེབ་ལོ་རིས། འབར་ཆུང་
སྨན་ལྷ། འཇམ་རྒྱུད་ཤེས་རབ། རྨི་ཚང་དཔོན་དབང་ཆེན་རྡོ་རྣམ། འདས་མ་རྟ་ལོ། གཙང་གཟའ་དབང་
མཚོ་སོགས་དང་། འབུར་མགོ་ལྷ་མགོན། ཁེ་ཤུས་འགྲོ་འདུལ་གཉིས་ཡི་དྭགས་སུ་སྐྱེས་པ་སོགས་སྟག་
བླ་དཀོན་མཆོག་རྒྱལ་མཚན་དགུང་གྲངས་བརྒྱད་ཅུ་རྒྱ་བརྒྱད་ལོན་ནས་དམྱལ་སྣང་གཟིགས་སྐབས་ཤི་
བོ་སྟོང་ཕྲག་བདུན་གྱི་ཆ་བསྐུར་ཡོད་གསུངས་ཀྱང༌། དེ་དག་གི་ལོ་རྒྱུས་ཡི་གེར་མ་འཁོད་པར་གཉེན་སྦྲེལ་
གྱི་བག་སྟོན་ལ་སེམས་ཅན་སྟོང་ཕྲག་ཕྱེད་གཉིས་བཤའ་བཏུབ་བྱས་པ་ལ་ཐུགས་སྐྱོ་བའི་ཚུལ་བསྟན་ནས་

ཞི་བའི་དབྱིངས་སུ་གཟིམ་ཤོར། དམྱལ་བ་ཡི་དྭགས་ཀྱི་སེམས་ཅན་མཐོང་སྣང་དང་གཤིན་པོའི་ཆ་བསྐུར་
སོགས་སྟག་བླ་དཀོན་མཆོག་རྒྱལ་མཚན་གྱིས་ཞལ་རྒྱུན་ལྟར་རོ། །མཆན། འདི་ཡན་ཆད་ནི་ལས་
ངན་པའི་ཚེ་འདས་རྣམས་ངན་སོང་དུ་ལྷུང་ཡོད་པའི་ལོ་རྒྱུས་ཡིན་ནོ། །
འདིར་འཚོགས་པ་ཀུན་གྱིས། རང་རང་གིས་བསམ་བློ་རེ་ཐོང་དང་། ད་སྔ་
ཡན་ཆད་ལ་ངན་སོང་དུ་ལྷུང་བའི་ལས་ངན་པ་ཅི་བསགས། བསགས་ན་
གཉེན་པོ་སྟོབས་བཞིའི་སྒོ་ནས་སྡིག་བཤགས་རེ་འབད་དགོས་ལ། ད་ཕྱིན་
ཆད་སྡིག་པ་ཆེ་ཆུང་ཐམས་ཅད་མི་བྱེད་པའི་དམ་བཅའ་དང་སྡིག་བཅད་རེ་མ་
འཆུག དགེ་བ་རྣམ་དག་སྡིག་དང་མ་འདྲེས་པའི་རང་རང་གི་རྒྱུ་རྫས་འབྱོར་
ཚད། ལུས་ངག་གི་ལྕོག་ཚོད་ཀྱི་དགེ་བསྒྲུབ་དང་སྡིག་སྤངས་རེ་མ་འཆུག དགེ་
བ་བསྒྲུབ་ན་མཐོ་རིས་དང་སངས་རྒྱས་ཀྱི་གོ་འཕང་ཐོབ་པ་དང་། སྡིག་པ་མི་
དགེ་བའི་ལས་ངན་པ་བསགས་ན་ངན་སོང་དུ་ལྷུང་བ་ནི་གདོན་མི་ཟའོ། །
འདིར་འཚོགས་ཀུན་གྱིས་གཟོབ་ཅིག གོ་བར་གྱིས་ཤིག སྤྱན་རས་གཟིགས་
དབང་བཤེས་གཉེན་ཚུལ་བཟུང་བ། །གསུང་གི་སྣང་བས་འབྲེལ་ཚད་ཐར་
ལམ་བཀོད། །གང་ལ་གང་འདུལ་མཛད་པ་མཐའ་ཡས་པ། །ཕྱག་ན་པད་
དཀར་རྒྱལ་བའི་མྱུ་གུ་དང་། །སྤྱན་རས་གཟུགས་དབང་བསྟན་འཛིན་དར་
རྒྱས་དང་། །ཨོ་རྒྱན་འཇིགས་མེད་ཆོས་ཀྱི་དབང་པོ་དང་། །འཇིགས་མེད་
པདྨ་བདེ་ཆེན་བཟང་པོ་སོགས། །དྲིན་ཆེན་བླ་མ་རྣམས་ལ་གསོལ་བ་འདེབས། །
ངན་སོང་དོང་ནས་སྤྲུགས་པར་བྱིན་གྱིས་རློབས། །འདིར་འཚོགས་འགྲོ་བའི་

བློ་སྣ་ཆོས་ལ་བསྒྱུར། །འབྲེལ་ཚད་བདེ་ཆེན་དག་པའི་ཞིང་དུ་དྲོངས། །
བདག་གཞན་དགེ་བ་འགྲོ་དྲུག་ཡོངས་ལ་བསྔོ། །འགྲོ་རྣམས་རྫོགས་པའི་
སངས་རྒྱས་མྱུར་ཐོབ་ཤོག །འདི་མན་ཆད་ནི་རྒྱལ་སྲས་བྱང་ཆུབ་སེམས་དཔའ་
སྤྲུལ་པ་མི་ཡིས་གཟུགས་སུ་སྣང་བ་བླ་མ་དགེ་བའི་བཤེས་གཉེན་སྐྱེས་བུ་དམ་
པའི་འབྲེལ་ཐོགས་དང་ངན་སོང་གི་སེམས་ཅན་རྣམས་དག་པའི་ཞིང་དུ་འདྲེན་
པའི་ལོ་རྒྱུས་ཡིན་ནོ། །འདིར་འཚོགས་པ་ཀུན་གྱིས་གསོན་ཅིག། ཨོཾ་མ་ཎི་
ཡང་ང་སོང་བ་ན་ཚ་དམྱལ་བརྒྱད་པོའི་མཐའ་བསྐོར་རིམ་པ་བཞིན་དུ། ཐལ་
ཆེན་གྱི་ཆུ་བོ་རབ་མེད་ཀྱི་ནང་དུ། སེམས་ཅན་ཆུ་ཁའི་བྱེ་མའི་གྲངས་ཙམ་
ཞིག་གིས། ངུ་དིར་དང་ཙི་དིར་ཨ་ཚ་དང་ཨ་ནའི་སྒྲ་སྐད་ལྷང་ལྷང་བྱེད་དོ། །
ཡང་རལ་གྲི་ལོ་མའི་ནགས་ཚལ་གྱི་དམྱལ་ཁམས་ན། སེམས་ཅན་གྲངས་
མེད་པ་ཞིག་གི་ངུ་འབོད་བྱེད་ནས་སྡུག་བསྔལ་ལོ། །ཡང་ཤར་མ་རིའི་སྡོང་
པོ་ན་སེམས་ཅན་ཁ་བ་བུ་ཡུག་འཚུབ་པ་ཙམ་ཞིག་གིས་ངུ་འབོད་ལྷོང་ལྷོང་བྱེད་
དོ༑ ༑ཡང་མེ་མ་མུར་གྱི་འོབས་ཆེན་པོ་ན་ཚེ་འདས་དུང་ཕྱུར་མང་པོ་ཞིག་ལྷུང་
ནས་ཨ་ཚ་ཚ་དང་ཨ་ནི་ན་ཧ་བོ་ཟེར་ཞིང་ངུ་འབོད་ལྷོང་ལྷོང་བྱེད་དོ། །ཡང་
སོང་བའི་ས་ཕྱོགས་གཞན་ཞིག་ན། དམྱལ་བའི་སེམས་ཅན་གྲངས་མེད་པ་
ཞིག་གི་ལུས་ལ་ཐིག་ནག་པོ་བརྒྱད་དང་བཅུ་དྲུག ཐིག་བརྒྱ་དང་རྩ་བརྒྱད་
གདབ་སྟེ་རལ་གྲི་མེ་འབར་བ་དང་སོག་ལེ་མེ་འབར་བ་རེ་ལས་མཁན་རྣམས་
་

ཀྱི་བཟུང་ནས་ལུས་པོ་ཐམས་ཅད་ཐིག་གི་སྟེང་ནས་ཤར་མོ་ཤར་མོ་བྱེད་ཅིང་།
ཤ་ཚལ་པ་ཁྲག་ཐིག་པ་བྱས་ནས་གཏོར་རོ། །དེའི་དུས་སུ་ཚེ་འདས་ལས་ངན་
པ་དེ་རྣམས་ཀྱི་དུ་སྐད་ལྷང་ལྷང་བྱེད་དོ། །ངས་དེའི་དུས་སུ། རྩ་བརྒྱུད་ཀྱི་བླ་
མ་ཐམས་ཅད་དང་། ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ལ།།
གསོལ་བ་རྩེ་གཅིག་ཏུ་བཏབ་པ་སྨྲེ་སྔགས་ཀྱི་འོ་དོད་བོས་པས། ཤར་ལྷོ་ནུབ་
བྱང་ཐམས་ཅད་ནས་དུང་དང་གླིང་བུ་རོལ་མོ་སྣ་ཚོགས་པའི་སྒྲ་སྙན་མང་པོ་
སྒྲོག་པས། ངས་སྤྱན་འདྲེན་གྱི་ཚིག་འདི་ལྟར་བརྗོད་དོ། །
ཧཱུྃ༔ མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་
མི་བཟད་འཇོམས་མཛད་ལྷ། །དངོས་རྣམས་མ་ལུས་ཡང་དག་མཁྱེན་གྱུར་
པའི། །བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །
ཧཱུྃ༔ བཞེངས་ཤིག་བཞེངས་ཤིག་སྟོབས་བཅུ་མངའ་བའི་ལྷ། །དུས་ལས་མི་
འདའ་ཐུབས་རྗེའི་དབང་གིས་ནི། །སེམས་ཅན་དོན་ལ་དགོངས་པའི་དཀོན་
མཆོག་གསུམ། །དམྱལ་བའི་སེམས་ཅན་འདི་རྣམས་འདྲེན་པའི་ཕྱིར། །
རྒྱལ་བ་འཁོར་བཅས་མ་ལུས་གཤེགས་སུ་གསོལ། །བཛྲ་ས་མ་ཡ་ཛ༔ ཞེས་
བརྗོད་པས་མདུན་གྱི་ནམ་མཁར་འཇའ་འོད་ཐིག་ལེ་བརྒྱ་རྩ་བརྒྱད་ཀྱི་ནང་
དུ༑ བདག་ཅག་གི་སྟོན་པ་མཉམ་མེད་ཐུབ་པའི་དབང་པོ་ཤཱཀྱ་ཐུབ་པ་ལ་
འཁོར་ཐུབ་པའི་གནས་བརྟན་བཅུ་དྲུག ཡང་འཁོར་དགྲ་བཅོམ་པ་གྲངས་
མེད་པས་བསྐོར་བ། དེའི་གཡས་སུ་འཇའ་འོད་ཀྱི་ཐིག་ལེ་ཆེན་པོ་ཞིག་གི་

ནང་དུ། སྙིང་རྗེའི་རང་གཟུགས་ཇོ་བོ་ཐུགས་རྗེ་ཆེན་པོ་འཕགས་པ་སྤྱན་རས་
གཟིགས་ལ་བསྐལ་བཟང་སངས་རྒྱས་སྟོང་གིས་བསྐོར་བ། ཡང་གཡོན་དུ་
འཇའ་འོད་ཀྱི་ཐིག་ལེ་ཆེན་པོ་ཞིག་གི་ནང་དུ། བདེ་གཤེགས་སྨན་བླ་མཆེད་
བརྒྱད་ལ་བྱང་ཆུབ་སེམས་དཔའི་གྲངས་མེད་པ་ཞིག་གི་བསྐོར་བ། ཡང་སྟེང་
གི་ནམ་མཁའ་འཇའ་འོད་ཐིག་ལེ་ཆེན་པོ་ཞིག་གི་ནང་དུ་ཆོས་སྐུ་ཀུན་ཏུ་བཟང་
པོ༑ ལོངས་སྐུ་རྡོ་རྗེ་སེམས་དཔའ། སྤྲུལ་སྐུ་དགའ་རབ་རྡོ་རྗེ་དེ་གསུམ་གྱི་
འཁོར་དུ་ཞི་ཁྲོ་དམ་པ་རིགས་བརྒྱ། འཁོར་ཞི་ཁྲོའི་ལྷ་ཚོགས་གྲངས་མེད་
པས་བསྐོར་བ་བྱོན། ཡང་འཇའ་འོད་ཐིག་ལེའི་ཀློང་དུ། ལོངས་སྐུ་རྡོ་རྗེ་
འཆང་ཆེན། རྗེ་བཙུན་ཆེན་པོ་ཏེ་ལོ་བ། ན་རོ་བ། མར་བ། མི་ལ། དྭགས་
པོ་ཟླ་འོད་གཞོན་ནུ། རས་ཆུང་རྡོ་རྗེ་གྲགས། གྲུབ་ཐོབ་ཀརྨ་པཀྵི། ཀརྨ་པ་
དུས་གསུམ་མཁྱེན་པ། དེ་རྣམས་ཀྱི་འཁོར་དུ་བཀའ་བརྒྱུད་ཀྱི་བླ་མ་གྲངས་
མེད་པས་བསྐོར་བ། བླ་མ་སངས་རྒྱས་བྱང་སེམས་གྲངས་མེད་པ་ཞིག་གི་ཕྱག་
གཡས་ན་མ་ཎིའི་པད་འཁོར་ཆེན་པོ་རེ་བསྐོར་ཞིང་ཕྱག་གཡོན་ན་མཚན་ལྡན་
མ་ཎིའི་དར་ལྕོག་ཁྲ་བོ་དགུང་ལ་ཐུག་པ་རེ་བསྣམས་ནས། དར་ཤིང་གི་ཡུ་
བ་ས་ལ་བཙུགས་ཏེ། དམྱལ་བའི་ཡུལ་ཁམས་ཐམས་ཅད་འདར་ཤིག་ཤིག་
བྱེད་དོ། །དེའི་དུས་སུ་དམྱལ་བའི་ཡུལ་ཐམས་ཅད་མེ་རི་མེ་དཔུང་གི་ཁྱབ་
སོང་བའི་སྣང་བ་ཤར། དེའི་དུས་སུ་མདུན་གྱི་ནམ་མཁར་མཉམ་མེད་ཐུབ་
པའི་དབང་པོས་གཙོར་བྱས་པའི་གནས་བརྟན་བཅུ་དྲུག་དང་ཇོ་བོ་ཐུགས་རྗེ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཆེན་པོ་འཕགས་པ་སྤྱན་རས་གཟིགས་ལ་བསྐལ་བཟང་སངས་རྒྱས་སྟོང་གིས་
བསྐོར་བ་ཁྱེད་རྣམས་མཁྱེན་ནོ། །ཆོས་སྐུ་ཀུན་ཏུ་བཟང་པོ། ལོངས་སྐུ་རྡོ་རྗེ་
སེམས་དཔའ། ཞི་ཁྲོ་དམ་པ་རིགས་བརྒྱའི་ལྷ་ཚོགས་ཁྱེད་མཁྱེན་ནོ། །
ཐུགས་རྗེས་གཟུང་དུ་གསོལ། ལོངས་སྐུ་རྡོ་རྗེ་འཆང་ཆེན། རྗེ་བཙུན་ཆེན་པོ་
ཏེ་ལོ་བ། ན་རོ་པཎ་ཆེན། མར་བ་ཆོས་ཀྱི་བློ་གྲོས། མི་ལ་བཞད་པའི་རྡོ་རྗེ།
དྭགས་པོ་ཟླ་འོད་གཞོན་ནུ། རས་ཆུང་རྡོ་རྗེ་གྲགས་པ། གྲུབ་ཐོབ་ཀརྨ་པཀྵི།
ཀརྨ་པ་དུས་གསུམ་མཁྱེན་པ་ལ་སོགས་པའི་བཀའ་བརྒྱུད་ཀྱི་བླ་མ་ཐུགས་རྗེ་
ཅན་བྱིན་རླབས་ཅན་ཁྱེད་རྣམས་མཁྱེན་ནོ། །ཐལ་ཚན་གྱི་ཆུ་བོ་རབ་མེད་ན།
དམྱལ་བའི་སེམས་ཅན་གྲངས་མེད་པ་ཞིག་ལྷུང་ཡོད་པའི་དམྱལ་བའི་སེམས་
ཅན་འདི་རྣམས་འདྲེན་དུ་གསོལ། ཐུགས་རྗེས་ཟུངས་ཤིག རལ་གྲི་ལོ་མའི་
ནགས་ཚལ་ན་དམྱལ་བའི་སེམས་ཅན་དུང་ཕྱུར་བདུན་ལྷུང་ཡོད་པ་འདི་རྣམས་
དག་པའི་ཞིང་དུ་དྲང་དུ་གསོལ། སྡུག་བསྔལ་འདི་ལས་བསྒྲལ་དུ་གསོལ།
ཐུགས་རྗེས་བཟུང་དུ་གསོལ། ཡང་ཤར་མ་རིའི་སྡོང་པོ་ལ། དམྱལ་བའི་
སེམས་ཅན་གྲངས་མེད་པ་ཞིག་གི་སྡུག་བསྔལ་དཔག་ཏུ་མེད་པ་ཞིག་མྱོང་གིན་
འདུག་པས་འདི་རྣམས་དག་པའི་ཞིང་དུ་འདྲེན་དུ་གསོལ། ཐུགས་རྗེས་ཟུངས་
ཤིག ཅེས་གསོལ་བ་བཏབ། ཡང་མེ་མ་མུར་གྱི་འོབས་ཆེན་པོ་དང་རོ་མྱག་
གི་འདམ་ཆེན་པོ་དེ་ན་དམྱལ་བའི་སེམས་ཅན་ཆུ་ཁའི་བྱེ་མ་ཙམ་གྱི་སྡུག་བསྔལ་
མྱོང་ཞིང་ཨ་ཚ་དང་ཨ་ནའི་ངུ་འབོད་ལྷོང་ལྷོང་བྱེད་དོ། །ཡང་ངས་གསོལ་
91

བ་འདི་ལྟ་བུ་ཞིག་བཏབ་བོ། །རྩ་རྒྱུད་ཀྱི་བླ་མ་དམ་པ་ཕྱོགས་ཀྱི་རྒྱལ་བ་སྲས་
དང་བཅས་པ་ཁྱེད་རྣམས་མཁྱེན་ནོ། །དམྱལ་བའི་སེམས་ཅན་འདི་རྣམས་ངན་
སོང་གི་སྡུག་བསྔལ་འདི་ལས་བསྒྲལ་དུ་གསོལ། ཐུགས་རྗེས་ཟུངས་ཤིག
ཅེས་གསོལ་བ་བཏབ་པའི་མོད་ལ་བླ་མ་རྣམས་ཀྱི་ནང་ནས། ལྷོ་བྲག་མར་
བ་ལོ་ཙཱ་དང་། མི་ལ་བཞད་པ་རྡོ་རྗེ། དྭགས་པོ་ཟླ་འོད་གཞོན་ནུ་དེ་གསུམ་
གྱིས་ཞལ་ནས་དམྱལ་བའི་སེམས་ཅན་ཚེ་འདས་ལས་ངན་པ་ཁྱེད་རྣམས་ཉོན་
ཅིག ཁྱེད་རྣམས་འཇིག་རྟེན་གྲོང་ང་ཁམས་ན་ཡོད་དུས་ཡར་དཀོན་མཆོག་
ལ་མཆོད་པ་འབུལ་བ། ། མར་ཁྱི་སྤྲང་པོ་ལ་སྦྱིན་པ་གཏོང་བ། བར་དགེ་
འདུན་བླ་སེར་ལ་བསྙེན་བཀུར་བྱེད་པ། དཀོན་མཆོག་གི་ཞིང་ས་ལ་མར་
མེ་ཡོན་ཆབ་འབུལ་བ། སེམས་ཅན་ཚེ་བསླ་སྲོག་བསླུ་ཚེ་ཐར་གྱི་གྲངས་ཅི་
ཙམ་ཡོད། གསུངས་མཆོག་གི་རྒྱལ་པོ་མ་ཎིའི་ཡི་གེ་དྲུག་མ་རྡོ་ལ་བརྐོས་
པའི་རྡོ་འབུམ། ས་ལ་གདབས་པའི་ས་ཚྭ་མཚན་ལྡན་མ་ཎིའི་དར་ལྕོག་བརྒྱ་
སྟོང་ཁྲི་ལ་འབྲེལ་བ་ཅི་ཡོད། ངག་གི་བཟླས་བརྗོད་མ་ཎི་དུང་ཕྱུར་དུ་ཡོད།
དགེ་འདུན་ལ་དུང་ཡོན་བརྒྱབ་པའི་དུང་ཡོན་ཅི་ཡོད། ངེད་རྣམས་ནི་དམྱལ་
བའི་སེམས་ཅན་ལས་ངན་ཁྱེད་རྣམས་འདྲེན་པའི་དོན་དུ་བྱོན་པ་ཡིན་པས།
འབྲེལ་ཐོགས་ཀྱི་སེམས་ཅན་ཡོད་ན་གསོལ་བ་ཐོབ་ཅིག མེད་ནའང་གསོལ་
བ་ཐོབ་ཅིག ཅེས་གསུངས་པས་བདག་གིས་ཀྱང་བདག་ལ་འདྲེན་པའི་ནུས་
པ་མེད་ཀྱང་། བླ་མ་རྒྱལ་བ་སྲས་དང་བཅས་པ་ཁྱེད་རྣམས་ཀྱིས་མི་ངའི་འབྲེལ་

ཐོགས་རྣམས་ཀྱིས་གཙོས་མ་ནམ་མཁའ་དང་མཉམ་པའི་སེམས་ཅན་ཐམས་
ཅད་ཐུགས་རྗེས་གཟུང་དུ་གསོལ། ངན་སོང་གི་གནས་འདི་ལས་བསྒྲལ་དུ་
གསོལ། དག་པའི་ཞིང་གང་རུང་དུ་འདྲེན་དུ་གསོལ། ཞེས་གསོལ་བ་བཏབ་
སྟེ༑ སྨྲེ་སྔགས་ཀྱི་འོ་དོད་བོས་པས་བླ་མ་དེ་རྣམས་ཀྱིས་ཞལ་ནས། ངེད་རྣམས་
ནི་ལས་ངན་པའི་སེམས་ཅན་ཁྱེད་རྣམས་འདྲེན་པའི་སྐལ་བ་ཡོད་པས། ངེད་
ཀྱི་འཁོར་ལོ་དང་ཇོ་དར་གྱི་ཡུ་བ་དང་གོས་དང་གཟན་ལ་འཇུས་ཤིག་གསུངས་
པས། ཇོ་དར་གྱི་ཡུ་བ་དང་འཁོར་ལོའི་ཡུ་བ་ལ་བཟུང་ནས་ངན་སོང་གི་སེམས་
ཅན་དུང་ཕྱུར་ཙམ་ཞིག་ནུབ་བདེ་བ་ཅན་དུ་འཕུར་སོང་བའི་ཉམས་ཤར། ཡང་
བླ་མ་དེ་རྣམས་ཀྱི་ཕྱག་གི་འཁོར་ལོའི་ཡུ་བ་དང་ཇོ་ཡུ་ལ་འཇུས་ཏེ་ཚེ་འདས་
ཕོ་མོ་དུང་ཕྱུར་བཅུ་གསུམ་ཙམ་ཞིག་ཤར་མངོན་པར་དགའ་བའི་ཞིང་དུ་གཤེགས་
སོང་བའི་ཉམས་སྣང་ཤར། ཡང་སངས་རྒྱས་བྱང་སེམས་དེ་རྣམས་ཀྱི་ཕྱག་
གི་ཆོས་འཁོར་དང་མ་ཎིའི་དར་ལྕོག་གི་ཡུ་བ་ལ་འཇུས་ཏེ་ཚེ་འདས་ཕོ་མོ་དུང་
ཕྱུར་ལྔ་ཙམ་ཞིག་ལྷོ་ཕྱོགས་དཔལ་དང་ལྡན་པའི་ཞིང་དུ་བྱོན་སོང་བའི་ཉམས་
ཤར། ཡང་མདུན་གྱི་ནམ་མཁར་འཇའ་འོད་ཐིག་ལེ་གྲངས་མེད་ཞིག་གི་ཀློང་
ན་གྲུབ་དབང་པདྨ་རིག་འཛིན་ཆོས་གོས་རྣམ་གསུམ་གསོལ་ཞིང་རྡོ་རྗེ་དང་
དྲིལ་བུ་འཛིན་པ། མཚན་ལྡན་མ་ཎིའི་དར་ལྕོག་ཕྱག་ཏུ་བསྣམས་ཤིང་བྱོན་
ཡོང་བའི་ཉམས་སྣང་ཤར། ཡང་འཇའ་འོད་ཐིག་ལེ་གཅིག་གི་ནང་དུ་རྫོགས་
ཆེན་སློབ་དཔོན་ནམ་མཁའ་འོད་གསལ་སྐུ་ལ་ཆོས་གོས་རྣམ་གསུམ་དང་། དབུ་

ལ་པད་ཞུ་གསོལ་བ་ཕྱག་གཡས་མཚན་ལྡན་གྱི་མ་ཎིའི་དར་ལྕོག་བསྣམས་
ཞིང་། ཕྱག་གཡོན་པས་ལྷུང་བཟེད་བསྣམས་ནས་བྱོན་ཡོང་། ཡང་འཇའ་
འོད་ཐིག་ལེ་གཅིག་གི་ནང་དུ་གུ་རུ་པདྨ་འབྱུང་གནས་སྣང་སྲིད་ཟིལ་གནོན་
གྱི་ཆ་བྱད་ཅན་ཧཱུཾ་ཧཱུཾ་དང་ཕཊ་ཕཊ་ཀྱི་སྒྲ་སྒྲོག་ཅིང་། འཁོར་དུ་རྒྱ་གར་གྱི་གྲུབ་
ཆེན་ས་ར་ཧ་ལ་སོགས་པའི་གྲུབ་ཐོབ་བརྒྱད་ཅུའི་བསྐོར་བ། ཡང་འཇའ་འོད་
ཐིག་ལེ་གཅིག་གི་ནང་དུ་ཇོ་བོ་རྗེ་དཔལ་ལྡན་ཨ་ཏི་ཤ་དགེ་སློང་གི་ཆ་བྱད་ཅན་
དབུ་ཞྭ་དམར་པོ་སྡེ་སྣོད་གསུམ་པ་དབུ་ལ་གསོལ་ཞིང་ཕྱག་གཡས་མཚན་ལྡན་
མ་ཎིའི་དར་ལྕོག་བསྣམས་པ། འཁོར་དུ་དགེ་སློང་བཅུ་དྲུག་གིས་བསྐོར་བ།
ཕྱག་ན་མཚན་ལྡན་མ་ཎིའི་དར་ལྕོག་རེ་བསྣམས་པ། ཡང་འཇའ་འོད་ཀྱི་གུར་
ཁང་གཅིག་གི་ནང་དུ་མཁན་ཆེན་བྷོ་དྷི་ས་ཏྭ་མཁན་པོའི་ཆ་བྱད་ཅན། རྒྱལ་
པོ་ཁྲི་སྲོང་ལྡེའུ་བཙན་རྒྱལ་པོའི་ཆ་བྱད་ཅན། ཡང་འཇའ་འོད་ཐིག་ལེ་གཅིག་
གི་ནང་དུ། ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་བ་ཆེན་པོ་རྒྱལ་བ་བློ་
བཟང་གྲགས་པ་དགེ་སློང་གི་ཆས་ཅན་དབུ་ལ་གསེར་མདོག་པཎ་ཞུ་གསོལ་
བ༑ དེའི་གཡས་སུ་རྒྱལ་ཚབ་དར་མ་རིན་ཆེན་དགེ་སློང་གི་ཆ་བྱད་ཅན་དབུ་
ཞྭ་སེར་པོ་སྡེ་སྣོད་གསུམ་པ་མནབས་པ། གཡོན་དུ་མཁས་གྲུབ་དགེ་ལེགས་
དཔལ་བཟང་པོ་ནི་དགེ་སློང་གི་ཆ་བྱད་ཅན་དབུ་ཞྭ་སེར་པོ་པཎ་ཞུ་གསོལ་བ།
པཎ་ཆེན་སྣང་བ་མཐའ་ཡས་བློ་བཟང་ཆོས་ཀྱི་རྒྱལ་མཚན་དགེ་སློང་གི་ཆ་བྱད་
ཅན། དབུ་ཞྭ་གསེར་མདོག་པཎ་ཞུ་གསོལ་བ། ཡང་རྒྱལ་དབང་ཐམས་ཅད་

མཁྱེན་པ་ངག་དབང་བློ་བཟང་རྒྱ་མཚོ་དགེ་སློང་གི་ཆ་བྱད་ཙམ་དབུ་ལ་གསེར་
མདོག་པཎ་ཞུ་གསོལ་བ། ཁྲི་ཆེན་བསྟན་པ་རབ་རྒྱས་དགེ་སློང་གི་ཆས་ཅན་
དབུ་ལ་པཎ་ཞུ་གསོལ་བ། དབང་ཆེན་དགྱེས་རབ་རྡོ་རྗེ་དགེ་སློང་གི་ཆ་བྱད་
ཅན་དབུ་ལ་པཎ་ཞུ་སེར་པོ་མཐོང་གྲོལ་གསོལ་བ། ཀུན་མཁྱེན་འཇམ་དབྱངས་
བཞད་པ་དཀོན་མཆོག་འཇིགས་མེད་དབང་པོ་དགེ་སློང་གི་ཆ་བྱད་ཅན། དབུ་
ལ་གསེར་མདོག་པཎ་ཞུ་གསོལ་བ། ཤར་སྐལ་ལྡན་རྒྱ་མཚོ་དགེ་སློང་གི་ཆས་
ཅན། གསེར་མདོག་པཎ་ཞུ་གསོལ་བ། བླ་མ་དེ་རྣམས་ཀྱི་ཕྱག་གཡས་པ་ན།
མཚན་ལྡན་གྱི་མ་ཎིའི་དར་ལྕོག་བསྣམས་ཤིང་། གཡོན་པ་ཆོས་ཀྱི་པུསྟི་
བསྟན་པ། འཁོར་དུ་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་
འགྲོ་ཆོས་སྐྱོང་སྲུང་མ་གྲངས་མེད་པས་བསྐོར་བ་ཐམས་ཅད་ཀྱི་ཕྱག་ན་མཚན་
ལྡན་གྱི་མ་ཎིའི་དར་ལྕོག་བསྣམས་ཤིང་། མ་ཎིའི་འཛབ་དབྱངས་སྒྲོག་
བཞིན་དུ་བྱོན་ཡོང་བའི་ཉམས་ཤར། དམྱལ་ཁམས་བཅོ་བརྒྱད་པོ་འུར་འུར་
ཤིག་ཤིག་བྱེད་དོ། །བླ་མ་དེ་རྣམས་ཀྱི་ཞལ་ནས། དམྱལ་ཁམས་བཅོ་
བརྒྱད་ན་ཡོད་པ་ཁྱེད་རྣམས་ཀྱིས་ཆོས་དང་ཟང་ཟིང་བརྡུང་བརྡེག་དང་འཕྲོག་
བཅོམ་སོགས་བཟང་ངན་གྱི་འབྲེལ་བ་ཐོགས་པའི་སེམས་ཅན་ཡོད་ན་གསོལ་
བ་ཐོབ་ཅིག འབྲེལ་བ་མེད་ནའང་གསོལ་བ་ཐོབ་དང་། ཁྱེད་རྣམས་འདྲེན་
པའི་བསྐལ་བ་ངེད་རྣམས་ལ་ཡོད་དོ་གསུང་ནས་མ་ཎིའི་འཛབ་དབྱངས་དི་རི་
རི་སྒྲོགས་སོ། །ཡང་བླ་མ་དེ་རྣམས་ཀྱི་ཇོ་ཤིང་ལ་བཟུང་ནས་དུང་ཕྱུར་

གཉིས་རེ་གཉིས་རེ་དྲངས་ནས་ནུབ་བདེ་བ་ཅན་དུ་བྱོན་སོང་། ཡང་ངས་
ཕྱོགས་གཞན་ཞིག་ཏུ་སོང་བའི་ཉམས་ཤར། ས་གཞི་ཐམས་ཅད་ལྕགས་
བསྲེགས་ཀྱི་ས་གཞི་མེ་འབར་བའི་སྟེང་ན་དམྱལ་བའི་སེམས་ཅན་སྟོང་ཕྲག་
ཅིག་ཚིག་ནས་འབར་སོང་བའི་ཉམས་ཤར། ཡང་མདུན་གྱི་ནམ་མཁའ་ནས་
ལས་མཁན་སྟག་གི་མགོ་ཅན་གྱི་སོས་པར་གྱུར་ཅིག་བརྗོད་མ་ཐག་ཏུ་ཡར་
སོས་ནས་ཨ་ཚ་དང་ཨ་ནའི་སྒྲ་སྐད་ལྷོང་ལྷོང་བྱེད་དོ། །སྡུག་བསྔལ་དཔག་
ཏུ་མེད་པ་མྱོང་གིན་འདུག ཡང་སོང་བའི་ས་ཕྱོགས་ཤིག་ན་ལྕགས་བསྲེགས་
ཀྱི་ས་གཞིའི་སྟེང་ན་ཟང་ཆུ་ཁོལ་མ་ལྷོག་ལྷོག་བྱེད་པ་དེ་ཡི་ནང་དུ་དམྱལ་བའི་
སེམས་ཅན་སྟོང་ཕྲག་ཅིག་བཙོས་ནས་རུས་པ་སྐྱ་ཐོ་ར་ར་བྱེད་འདུག དེའི་
དུས་སུ་ལས་མཁན་དོམ་གྱི་མགོ་ཅན་དང་གཟིག་གི་མགོ་ཅན་གཉིས་ཀྱི་ལག་
ན་ལྕགས་ཀྱི་གསལ་ཤིང་མེ་འབར་བ་རེ་ཐོགས་ནས། ཁྲོ་ཆུས་ནང་དུ་དཀྲུགས་
ཏེ་སོད་སོད་དང་རྒྱོབ་རྒྱོབ་ཀྱི་སྒྲ་བསྒྲགས་ཤིང་། ཁྲོ་ཆུའི་ནང་དུ་ཚེ་འདས་
རྣམས་ཀྱི་ངུ་སྐད་སྡུག་བསྔལ་མྱོང་ངོ་། །ཡང་སོས་པར་གྱུར་ཅིག་བརྗོད་མ་
ཐག་ཏུ་ཡར་སོས་ནས་སྡུག་བསྔལ་མྱོང་ངོ༌། །ཡང་སོང་བའི་ས་ཕྱོགས་ཤིག་
ན་ལྕགས་བསྲེགས་ཀྱི་ས་གཞིའི་སྟེང་དུ་མི་གཟུགས་ནག་པོ་ཅན་སྟོང་ཕྲག་ཅིག་
གི་མགོ་དང་ཡན་ལག་ཐམས་ཅད་ལྕགས་ཐག་གིས་བརྒྱངས་ནས་ཕྱོགས་བཞི་
མཚམས་བརྒྱད་ལྕགས་ཕུར་གདབ་ནས་འཐེན་འདུག་ལས་མཁན་སྟག་
གཟིག་གི་མགོ་ཅན་མང་པོ་ཡོང་ནས་ལྕགས་ཀྱི་སོག་ལེ་མེ་འབར་བ་རེ་ཐོགས་

ནས། ལས་ངན་པའི་དམྱལ་བའི་སེམས་ཅན་དེ་རྣམས་ཀྱི་ལུས་ལ་ཐིག་ནག་
པོ་བརྒྱད་དང་བཅུ་དྲུག་ལ་སོགས་པ་གདབ་སྟེ། སོག་ལེ་མེ་འབར་བ་རེས་
ཤར་མོ་ཤར་མོ་དྲས་ནས་ཕྱོགས་ཕྱོགས་སུ་གཏོར་བའི་ཉམས་ཤར། ཡང་
ལས་མཁན་རྣམས་ཀྱིས་སོས་པར་གྱུར་ཅིག་བརྗོད་མ་ཐག་ཏུ་ཡར་སོས་ནས་
ལས་ངན་པའི་སེམས་ཅན་རྣམས་ཀྱི་ངུ་སྐད་ལྷོང་ལྷོང་བྱེད་དོ། །ཡང་སོང་བའི་
ས་ཕྱོགས་ཤིག་ན། ལྕགས་བསྲེགས་ཀྱི་ས་གཞི་ཐང་ཆེན་པོ་ཞིག་གི་སྟེང་དུ་
ལྕགས་ཀྱི་ཁང་པ་མེ་འབར་བ་ཡུལ་ལྗོངས་ཙམ་ཞིག་འདུག དེའི་ནང་དུ་
དམྱལ་བའི་སེམས་ཅན་ལས་ངན་པ་རྣམས་ཀྱིས་ངུ་སྐད་ལྷོང་ལྷོང་བྱེད་དོ། །
ཡང་སོང་བའི་ཚེ་ལྕགས་ཀྱི་ཁང་པ་སྟེང་བརྩེགས་བྱས་པ་ཉིས་རིམ་གྱི་ནང་ན།
སྔར་གྱི་དམྱལ་བའི་སེམས་ཅན་དེ་རྣམས་ཀྱི་ངུ་སྐད་ཆེན་པོ་འཇིག་རྟེན་གྱི་ཁམས་
འདི་གང་བར་བསྒྲགས་ནས། སྟོང་ལུག་མང་པོ་མ་བུ་འཕྲད་པ་བཞིན་དུ་ངུ་
དིར་ཆི་ལི་ལི་བྱེད་འདུག ཡང་ང་སོང་བའི་ས་ཕྱོགས་ཞིག་ན་གྲང་དམྱལ་གྱི་
སེམས་ཅན། ས་གཞི་ཐམས་ཅད་འཁྱག་རམ་དང་གངས་རི་ཡིན་པ་ལ། རི་
མགོ་ཐམས་ཅད་གངས་རི་ཁ་བ་བུ་ཡུག་འཚུབ་པ། ས་གཞིའི་སྟེང་ན་དམྱལ་
བའི་སེམས་ཅན་སྟོང་ཕྲག་མང་པོ་ཞིག་གིས་ཨ་ཆུ་ཆུ་ཟེར་ཞིང་འདུག ལུས་
པོ་ཐམས་ཅད་པདྨ་དང་པདྨ་ཆེན་པོ་ལྟར་དུ་ཚལ་བ་བརྒྱ་དང་བརྒྱད་དུ་གས་
ནས་སྡུག་བསྔལ་ཚད་མེད་པ་ཡོད། རྨ་ནང་དུ་ཁྲག་དང་ཆུ་སེར་ཆུ་རྒྱུན་བཞིན་
དུ་བབས་འདུག འབུ་སྦྲང་བུ་ནག་པོ་ལྕགས་ཀྱི་མཆུ་ཅན་མང་པོ་རྨ་ནང་དུ་

ཞུགས་ནས་ཤ་དང་རུས་པ་ཐམས་ཅད་ཟོས་ནས་རུས་པ་སྐྱ་ཐ་ར་ར་བྱེད་དོ། །
དེ་ལྟ་བུའི་གྲང་དམྱལ་དུ་སྐྱེ་བའི་དམྱལ་བའི་སེམས་ཅན་ལས་ངན་པའི་ཚེ་འདས་
ཕོ་མོ་དེ་རྣམས་ཀྱི་ཨ་ཆུ་དང་ཨ་ཚ་ཨ་ན་ཟེར་ཞིང་ཕལ་ཆེ་བ་ཞིག་གི་ཨ་ཆུ་ཆུ་
ཧ་བོ་ཧ་བོ་ཟེར་ཞིང་ངུ་སྐད་ལྷོང་ལྷོང་བྱེད་དོ། །ཡང་སོས་པར་གྱུར་ཅིག་
ཅེས་བརྗོད་མ་ཐག་ཏུ་ཡར་སོས་ནས་ཤིག་ཤིག་བྱེད་འདུག དེ་ལྟ་བུའི་ཚ་
གྲོང་དུ་སྐྱེས་ཡོད་པའི་སེམས་ཅན་དེ་རྣམས་ལོ་དུང་བརྒྱ་ལ་ཐོར་བའི་དུས་མི་
འདུག ཡང་ངས་རྩ་བརྒྱུད་ཀྱི་བླ་མ་རྣམས་ལ་གསོལ་བ་འདི་ལྟར་བཏབ་པ་
ནི༑ དུས་གསུམ་སངས་རྒྱས་ཐམས་ཅད་ཀྱི་ངོ་བོ་མཚུངས་མེད་ཐུགས་རྗེའི་
གཏེར་མཛོད་དྲིན་ཅན་རྩ་བའི་བླ་མ་མཚན་བརྗོད་པར་དཀའ་བ་ཁྱབ་བདག་
འཁོར་ལོའི་མགོན་པོ་འགྲོ་བའི་དེད་དཔོན་ཆེན་པོ་ཀུན་མཁྱེན་དྲི་མེད་འོད་
ཟེར། རིག་འཛིན་འཇིགས་མེད་གླིང་པ། འཇིགས་མེད་རྒྱལ་བའི་མྱུ་གུ།
འཇིགས་མེད་འཕྲིན་ལས་འོད་ཟེར་ཁྱེད་མཁྱེན་ནོ། །ཚ་གྲང་གི་དམྱལ་ཁམས་
བཅོ་བརྒྱད་འདི་རྣམས་ལ་ཐུགས་རྗེས་གཟིགས་ཤིག ་ཡང་ངས་གསོལ་བ་
བཏབ་པ་ནི། རྗེ་བླ་མ་བསྟན་འཛིན་དར་རྒྱས་མཁྱེན་ནོ། །སྐྱབས་མཆོག་
ཚོགས་དྲུག་རང་གྲོལ་མཁྱེན་ནོ། །ཨུ་རྒྱན་འཇིགས་མེད་ཆོས་ཀྱི་དབང་པོ་
མཁྱེན་ནོ། །མཁྱེན་བརྩེ་ཡེ་ཤེས་རྡོ་རྗེ་མཁྱེན་ནོ། །གཏེར་ཆེན་འགྱུར་མེད་
རྡོ་རྗེ་མཁྱེན་ནོ། །རིག་འཛིན་པདྨ་འཕྲིན་ལས་མཁྱེན་ནོ། །ལོ་ཆེན་བཻ་རོ་ཙ་
ན་མཁྱེན་ནོ། །གུ་རུ་ཆོས་ཀྱི་དབང་ཕྱུག་མཁྱེན་ནོ། །མངའ་བདག་ཉང་རལ་

བ་མཁྱེན་ནོ། །དབང་ཆེན་དགྱེས་རབ་རྡོ་རྗེ་མཁྱེན་ནོ། །དགའ་ལྷ་ལུང་དཔལ་
གྱི་རྡེ་རྗེ་མཁྱེན་ནོ། །དགའ་ཨ་ཉན་དམ་པ་བྱང་ཆུབ་རྡོ་རྗེ་མཁྱེན་ནོ། །རྒྱ་ནག་
རྟོགས་ལྡན་བྱང་ཆུབ་ཕ་ཝཾ་མཁྱེན་ནོ། །འཇིགས་མེད་པདྨ་བདེ་ཆེན་བཟང་
པོ་མཁྱེན་ནོ། །ཨོ་རྒྱན་པདྨའི་རྒྱལ་ཚང་གཏེར་སྟོན་བརྒྱ་དང་རྩ་བརྒྱད་
མཁྱེན་ནོ། །ཕྱོགས་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་
དཔའི་ཚོགས་དང་བཅས་པ་ཁྱེད་རྣམས་མཁྱེན་ནོ། །ཁྱེད་རྣམས་ལ་ཐུགས་
མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱོབ་
པའི་ནུས་མཐུ། བསམ་གྱི་མི་ཁྱབ་པ་མངའ་བ་ལགས་པས་དམྱལ་པའི་ཡུལ་
ཁམས་འདིར་བྱོན་ཅིག དམྱལ་བ་ཚ་གྲང་གི་སྡུག་བསྔལ་འདི་ལས་བསྒྲལ་
དུ་གསོལ། ཐུགས་རྗེས་ཟུངས་ཤིག ཅེས་གསོལ་བ་བཏབ་མ་ཐག་ཏུ། བླ་
མ་དེ་རྣམས་ཀྱིས་ཕྱག་གཡས་པས་མ་ཎིའི་པད་འཁོར་བསྐོར་ཞིང་། ཕྱག་
གཡོན་པས་མཚན་ལྡན་གྱི་མ་ཎིའི་དར་ལྕོག་དགུང་ལ་ཐུག་པ་རེ་བསྣམས་ནས་
བླ་མ་དེ་རྣམས་ཀྱིས་མ་ཎིའི་འཛབ་དབྱངས་སྒྲོག་བཞིན་དུ་བྱོན་འོང་བའི་ཉམས་
ཤར། ཡང་ངས་གསོལ་བ་དྲག་ཏུ་བཏབ་ཅིང་སྨྲེ་སྔགས་ཀྱི་འོ་དོད་ལྷོང་ལྷོང་
བོས་ནས། བླ་མ་མཁྱེན་ནོ། །བླ་མ་མཁྱེན་ནོ། །བླ་མ་མཁྱེན་ནོ། །དྲིན་ཆེན་
རྩ་བརྒྱུད་ཀྱི་བླ་མ་བརྩེ་བའི་སྙིང་རྗེ་ཅན་མཛད་པའི་འཕྲིན་ལས་ཅན་ཁྱེད་རྣམས་
འདིར་བྱོན་ཅིག ལས་ངན་པའི་དམྱལ་བའི་སེམས་ཅན་རྣམས་ངན་སོང་གི་
གནས་འདི་ལས་བསྒྲལ་དུ་གསོལ། དགོངས་སུ་གསོལ་ལོ། །ཞེས་གསོལ་

བ་བཏབ་པ་ཙམ་གྱིས། མདུན་གྱི་ནམ་མཁའི་དབྱིངས་དང་། ཤར་ལྷོ་ནུབ་
བྱང་ཕྱོགས་བཞི་མཚམས་བརྒྱད་ནས། རྔ་དང་ཆང་ལང་རོལ་མོ་དང་སིལ་
སྙན་དུང་དཀར་དམར་དང་གླིང་བུའི་སྒྲ་མང་པོ་བསྒྲགས་པའི་ཉམས་སྣང་ཤར།
དེ་ཡི་དུས་སུ་མདུན་གྱི་ནམ་མཁར་འཇའ་འོད་ཐིག་ལེས་གང་བའི་ཉམས་ཤར།
དེའི་ནང་ན་ཤར་དྭགས་པོ་བཀྲ་ཤིས་རྣམ་རྒྱལ། ཉག་ཕྲུག་བྱང་ཆུབ་སེངྒེ།
འདས་ལོག་ཀུ་སུ་ལུ་བ། འདས་ལོག་བསོད་ནམས་བཟང་པོ། འདས་ལོག་
གླིང་ཟ་ཆོས་སྐྱིད། དགེ་མ་བརྩོན་འགྲུས་བཟང་པོ། རྗེ་བཙུན་མི་འགྱུར་དཔལ་
སྒྲོན། ས་སྐྱའི་རྗེ་བཙུན་མ་བྱང་ཆུབ་སྒྲོན་མ། དགེ་སློང་མ་དཔལ་མོ། འབྲོམ་
སྟོན་པ་རྒྱལ་བའི་འབྱུང་གནས། བྱང་སེམས་ཟླ་བ་རྒྱལ་མཚན། བེ་ཉ་བ་
ཆོས་ཀྱི་བློ་གྲོས། སྨྱུང་གནས་པ་དགེ་སློང་དོན་ཡོད་རྒྱལ་མཚན། དེ་རྣམས་
ནི་གོས་དཀར་ལྕང་ལོའི་ཆས་ཅན་དང་། རབ་བྱུང་ངུར་སྨྲིག་གི་ཆས་ཅན་ཁ་
ཤེས་ཡོད་པ་དེ་རྣམས་ཀྱི་ཞལ་ནས་དམྱལ་པའི་སེམས་ཅན་ལས་ངན་པ་ཁྱེད་
རྣམས་སྐྲག་མི་དགོས་སོ། །འཇིགས་མི་དགོས། ངེད་རྣམས་ནི་ཁྱེད་རྣམས་
འདྲེན་པའི་དོན་དུ་འོང་བ་ཡིན་པས། གསོལ་བ་ཐོབ་ཅིག གསོལ་བ་དྲག་
ཏུ་ཐོབ་ཅིག་ཅེས་བརྗོད་མ་ཐག་ཏུ། བླ་མ་དེ་རྣམས་ཀྱི་ཐུགས་ཀ་ནས་འོད་
ཟེར་དཔག་ཏུ་མེད་པ་འཕྲོས་ནས། འབྲེལ་ཐོགས་ཀྱི་ཚེ་འདས་གྲངས་མེད་
པ་ཞིག་དག་པ་མཁའ་སྤྱོད་ཀྱི་གནས་སུ་དྲངས་སོང་བའི་ཉམས་ཤར། དམྱལ་
བའི་སེམས་ཅན་ནི་ཇེ་ཉུང་མ་སོང་། ཁ་བ་བུ་ཡུག་འཚུབས་པ་ཙམ་ཞིག་ཇེ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
མང་དུ་སོང་ངོ༌། །ཡང་ངས་གསོལ་བ་དྲག་ཏུ་བཏབ་པས། མདུན་གྱི་ནམ་
མཁར་མེ་རི་མེ་དཔུང་གི་ནང་དུ་གུ་རུ་རྡོ་རྗེ་གྲོ་ལོད་སྟག་ལ་ཆིབས་པ་ཁྲོ་བོའི་
ཆས་ཅན་ཕྱག་གཡས་གསེར་གྱི་རྡོ་རྗེ་མེ་འབར་བ་མཁའ་ལ་ཕྱར་བ། ཕྱག་
གཡོན་གནམ་ལྕགས་ཀྱི་ཕུར་བ་མེ་འབར་བ་བསྣམས་པ། ཆོས་གོས་དམར་
པོ་ཕྲག་གཡས་པ་ལ་བཀལ་བ་ཐོད་སྐམ་གྱིས་དབུ་བརྒྱན། ཐོད་རློན་གྱི་དོ་
ཤལ་ཅན། དེའི་གཡས་སུ་མེ་རི་མེ་དཔུང་གི་ཀློང་དུ་གུ་རུ་སེངྒེ་སྒྲ་སྒྲོག་སྐུ་
མདོག་མཐིང་ནག་ཁྲོ་བོའི་ཆས་ཅན། ཕྱག་གཡས་རྡོ་རྗེ་འཕྱར་ཞིང་། ཕྱག་
གཡོན་སྡིག་མཛུབ་ཀྱིས་དྲིལ་བུ་བསྣམས་ཤིང་། སྟག་ལྤགས་ཀྱི་ཤམ་ཐབས་
ཅན། སེངྒེའི་པགས་པ་རློན་པའི་སྟོད་གཡོག་གསོལ་བ། ཐོད་སྐམ་གྱི་དབུ་
བརྒྱན་པ། ཐོད་རློན་གྱི་དོ་ཤལ་ཅན། རུས་པའི་རྒྱན་དྲུག་གསོལ་བ།
ཞབས་གཉིས་མདོར་སྟབས་སུ་བཞུགས་པ། སྐུ་ལ་ཁྲོ་ཆུང་གི་ཚོགས་དཔག་
ཏུ་མེད་པ་འཕྲོས་པས། ཁྲོ་བོ་དེ་གཉིས་ཀྱི་ཞལ་ནས་ཧཱུཾ་ཧཱུཾ་དང་ཕཊ་ཕཊ་ཀྱི་
སྒྲ་སྒྲོག་པ། ཁྲོ་བོ་དེ་གཉིས་དམྱལ་བའི་ཡུལ་དུ་བྱོན་མ་ཐག་ཏུ་དམྱལ་བའི་
ཡུལ་ཁམས་ཐམས་ཅད་འུར་འུར་ཟིང་ཟིང་ཤིག་ཤིག་བྱེད་ཅིང་། དམྱལ་བའི་
ཡུལ་ཁམས་ཐམས་ཅད་གོ་རོ་རོ་འཁོར་བ། དམྱལ་ཟངས་ཡང་གས་མ་བརྒྱ་
སྟོང་དུ་སོང་ནས་འཐོར་སོང་བའི་ཉམས་ཤར། ཡང་ངས་གུ་རུ་པདྨ་འབྱུང་
གནས་ལ་གསོལ་བ་དྲག་ཏུ་བཏབ་པས། ་སྟེང་གི་ནམ་མཁའི་ཆ་ལ་འཇའ་
འོད་གུར་ཁང་གི་ནང་དུ་གུ་རུ་ཤཱཀྱ་སེངྒེ་ཤཱཀྱ་ཐུབ་པའི་ཆ་བྱད་ཅན། དེའི་
101 ་
་

གཡས་སུ་གུ་རུ་པདྨ་སཾ་བྷ་དགེ་སློང་གི་ཆ་བྱད་ཅན། ཕྱག་གཉིས་པད་ཕོར་
བསྣམས་པ། ཡང་ཤཱཀྱ་སེངྒེའི་གཡོན་ཏུ་གུ་རུ་པདྨ་རྒྱལ་པོ་རྒྱལ་པོའི་ཆས་
ཅན་དར་དཀར་གྱི་ལ་ཐོད་དབུ་ལ་མནབས་པ། ཕྱག་གཡས་ཌཱ་མ་རུ་དང་
གཡོན་པས་མེ་ལོང་འཛིན་པ། ཡང་སྟེང་གི་ཆ་ལ་འཇའ་གུར་གྱི་ནང་དུ་གུ་
རུ་ཉི་མ་འོད་ཟེར་སྐུ་མདོག་སེར་པོ་གསེར་གྱི་མདོག་ཅན་ཉི་མ་འབུམ་གྱི་མདངས་
དང་ལྡན་པ་ཕྱག་གཡས་ཁ་ཊཾ་བསྣམས་ཤིང་གཡོན་པས་ཉི་ཟེར་བསྣམས་པ་
ཧེ་རུ་ཀའི་ཆ་བྱད་ཅན། སྐུ་གཅེར་བུ་རུས་པའི་རྒྱན་དྲུག་གསོལ་བ། གུ་རུ་
བློ་ལྡན་མཆོད་སྲིད་ནི། སྔགས་འཆང་གི་ཆས་ཅན་སྐུ་མདོག་དཀར་པོ་ཞྭ་
ནག་བེར་ནག་མནབས་པ་སྐུ་གཟི་བརྗིད་དང་ལྡན་པ་ཕྱག་གཡས་གསེར་གྱི་
རྡོ་རྗེ་དང་གཡོན་དྲིལ་བུ་བསྣམས་པ། ཞབས་གཉིས་གཡས་བརྐྱང་གཡོན་
བསྐུམ་གྱི་ཚུལ་དུ་བཞུགས་པས། ཞལ་ནས་ཧཱུཾ་ཧཱུཾ་དང་ཕཊ་ཕཊ་ཀྱི་སྒྲ་སྒྲོག་
པ༑ དེ་རྣམས་ཀྱི་འཁོར་གཏེར་ཆེན་འགྱུར་མེད་རྡོ་རྗེ། གཏེར་ཆེན་ཀརྨ་
གླིང་བ། རིན་ཆེན་གླིང་བ། རྡོ་རྗེ་གླིང་བ། སངས་རྒྱས་གླིང་བ། པདྨ་གླིང་བ།
བསམ་གཏན་གླིང་བ། བསྟན་གཉིས་གླིང་བ། གཏེར་སྟོན་སངས་རྒྱས་བླ་མ།
རིག་འཛིན་འཇིགས་མེད་གླིང་བ་དེ་རྣམས་ཀྱི་གོས་དཀར་ལྕང་ལོའི་ཆས་ཅན།
དབུ་སྐྲ་ཐོར་གཙུག་དང་བཏགས་གྲོལ་གྱི་གླེགས་བམ་བཅིངས་པ། བསྒོམ་
ཐག་དམར་པོ་ཅན། ཉང་ཉི་མ་འོད་ཟེར་ནི་སྔགས་འཆང་གི་ཆས་ཅན། གཏེར་
སྟོན་འཇའ་ཚོན་སྙིང་པོ་དང་། འཇམ་དབྱངས་མཁྱེན་བརྩེའི་དབང་པོ། ཀོང་

སྤྲུལ་ཡོན་ཏན་རྒྱ་མཚོ། ཐུབ་བསྟན་ཆོས་ཀྱི་རྡོ་རྗེ། མཁན་ཆེན་པདྨ་བཛྲ།
ཀུན་བཟང་བདེ་ཆེན་རྡོ་རྗེ། འཇིགས་མེད་པདྨ་བདེ་ཆེན་བཟང་པོ། ངེས་དོན་
བསྟན་བཟང་པོ་བཅས། བླ་མ་དེ་རྣམས་ནི་རབ་བྱུང་གི་ཆས་ཅན། ཕྱག་ན་
རྡོ་རྗེ་དང་དྲིལ་བུ་བསྣམས་པ། གཏེར་སྟོན་གོང་མ་རྣམས་ཀྱི་ཕྱག་ན་རྡོ་རྗེ་
དང་དྲིལ་བུ་བསྣམས་པ། དེ་རྣམས་ཀྱི་འཁོར་དུ་གཏེར་སྟོན་བརྒྱ་རྩ་བརྒྱད་
དང་བླ་མ་རིག་འཛིན་རྒྱ་མཚོ་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་
ཀྱི་བསྐོར་བ། འཁོར་ཚོགས་རྒྱ་མཚོ་དེ་རྣམས་ཀྱི་ཕྱག་ན་མཚན་ལྡན་གྱི་མ་
ཎིའི་དར་ལྕོག་རེ་ཕྱག་ཏུ་བསྣམས་ཤིང་། མ་ཎིའི་པད་དབྱངས་འཐེན་བཞིན་
དུ་བྱོན་ཡོང་བའི་ཉམས་ཤར། དེའི་དུས་སུ་གནམ་ས་སྟེང་འོག་བསྒྱུར་ལ་
ཁད་པ། རི་རབ་རྣམས་ཀྱང་བཤིག་ལ་ཁད། དམྱལ་བའི་ཟངས་པོ་ཆེ་མགོ་
མཇུག་བསྒྱུར་ལ་ཁད། དེའི་དུས་སུ་དམྱལ་བའི་ཡུལ་ཁམས་ཐམས་ཅད་དུ་
མེ་ཏོག་དཀར་སེར་དམར་ལྗང་གི་ཆར་བབས་ཤིང་། དམྱལ་བའི་མེ་ཡང་འབར་
རྒྱུ་མེད་པ། ཁྲོ་ཆུ་ཡང་ཁོལ་རྒྱུ་མེད་པ་འཇམ་དལ་གྱི་སོང་བའི་ཉམས་ཤར།
བླ་མ་དེ་རྣམས་ཀྱི་ཞལ་ནས་འོ་རིགས་ཀྱི་བུ་འགྲོ་དོན་དུས་ལ་བབས་པ་ཡིན་
པས། འབྲེལ་བ་ཐོགས་པའི་སེམས་ཅན་རྣམས་འདྲེན་པའི་དུས་ལ་བབས་
སོ༑ ༑ང་རང་ལ་དེ་སྐད་གསུང་པའི་ཉམས་ཤརོ། ཡང་ང་ཡི་འཁོར་དུ་བྱང་
ཆུབ་སེམས་དཔའ་གོས་དཀར་ཅན་བརྒྱ་ཐམ་པ་ཙམ་གྱིས་ལུས་ལ་མེ་ཏོག་གི་
ཕྲེང་བའི་དོ་ཤལ་ཅན། ངེད་དཔོན་གཡོག་ཐམས་ཅད་ཀྱི་ཕྱག་ན་མཚན་ལྡན་

གྱི་མ་ཎིའི་དར་ལྕོག་རེ་བསྣམས་ནས། ཐམས་ཅད་ཀྱི་མ་ཎིའི་འཛབ་དབྱངས་
སྒྲོག་བཞིན། ཇོ་དར་རླུང་གིས་བསྐྱོད་པའི་སྒྲ་དང་། མ་ཎིའི་འཛབ་དབྱངས་
ཀྱི་སྒྲ་དང་མཉམ་དུ་འབྲུག་སྒྲ་སྟོང་དུས་གཅིག་ཏུ་སྒྲོག་པ་བཞིན་དུ་འུར་སྒྲ་ཆེན་
པོ་ཞིག་བྱུང་ངོ༌། །དེའི་དུས་སུ་བླ་མ་ངེད་རྣམས་ཀྱི་ཞལ་ནས། ལས་ངན་
པའི་དམྱལ་བའི་སེམས་ཅན་ཁྱེད་རྣམས་འཇིག་རྟེན་གྲང་ང་ཁམས་ན་འདུག་
པའི་དུས་སུ་དེ་རྣམས་ལ་རྒྱུ་ཁ་ལག་གི་འབྲེལ་བ་ཆོས་དང་ཟང་ཟིང་གི་འབྲེལ་
བ་ཨེ་ཡོད། ངེད་རྣམས་རྣལ་འབྱོར་ཨ་ལྕོའི་ཚུལ་མཛད་ནས་གནས་བསྐོར་
ལ་འགྲོ་བའི་དུས་སུ་སྤུང་ཟས་ཁམ་གང་སྦྱིན་པ་དང་འཕྲོག་བཅོམ་བརྡུང་བཙོག་
བྱེད་པ་དང་། ཁྱི་བཀག་ལམ་སྟོན་བྱེད་པ་ཕན་གནོད་ཀྱི་སྒོ་ནས་འབྲེལ་བ་
གང་ཡོད་ཚད་ཐམས་ཅད་གསོལ་བ་ཐོབ་ཅིག ངེད་རྣམས་ཀྱིས་འདྲེན་པའི་
དུས་ལ་བབ་པ་ཡིན་ནོ། །དམྱལ་བའི་ཡུལ་ཁམས་ཐམས་ཅད་ཀྱི་ཚ་གྲང་གི་
སྡུག་བསྔལ་འདི་ལ་འཇིགས་མི་དགོས། སྐྲག་མི་དགོས་གསུངས་སོ། །དེའི་
དུས་དུ་བླ་མ་རྣམས་ཀྱི་ཐུགས་ཀ་ནས་འོད་ཟེར་དཀར་དམར་མཐིང་གསུམ་
འཕྲོས་ཏེ། དམྱལ་བའི་ཡུལ་ན་ཡོད་པའི་སེམས་ཅན་དེ་རྣམས་ལ་ཕོག་པས་
བླ་མ་རེ་རེས་ཀྱང་དུང་ཕྱུར་བདུན་རེ་ངན་སོང་གི་གནས་ནས་དྲངས་ཏེ་ཟངས་
མདོག་དཔལ་གྱི་རི་བོར་བྱོན་སོང་བའི་ཉམས་ཤར། ཡང་བླ་མ་འགའ་ཞིག་
གི་ཐུགས་ཀ་ནས་འོད་ཟེར་འཕྲོས་ཏེ་འབྲེལ་ཐོགས་ཀྱི་ཚེ་འདས་འབུམ་ཐེར་
གསུམ་ཙམ་ཞིག་དྲངས་ཏེ་ལྷོ་ཕྱོགས་པོ་ཏ་ལའི་ཞིང་དུ་འདྲེན་སོང་བར་སྣང་།

གཏེར་སྟོན་ཀརྨ་གླིང་པ་ལ་སོགས་པའི་གཏེར་སྟོན་བཅུ་གསུམ་གྱི་ཐུགས་ཀ་
ནས་འོད་ཟེར་དཔག་ཏུ་མེད་པ་འཕྲོས་ཏེ། འབྲེལ་ཐོགས་ཀྱི་ཚེ་འདས་དུང་
ཕྱུར་བདུན་ཙམ་ཞིག་དྲངས་ཏེ་པདྨ་འོད་ཀྱི་ཞིང་ཁམས་དང་དག་པ་མཁའ་སྤྱོད་
ཀྱི་གནས་སུ་འདྲེན་སོང་བར་བསམ། ཡང་དགེ་སློང་མ་དཔལ་མོ། རྗེ་བཙུན་
མ་མི་འགྱུར་དཔལ་སྒྲོན་དང་། ས་སྐྱའི་རྗེ་བཙུན་མ་བྱང་ཆུབ་སྒྲོན་མ། ཤར་
དྭགས་པོ་བཀྲ་ཤིས་རྣམ་རྒྱལ། འདས་ལོག་ཀུ་སུ་ལུ་བ། ཉག་ཕྲུག་བྱང་ཆུབ་
སེངྒེ་དེ་རྣམས་ཀྱི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས་ཏེ་དམྱལ་
བའི་ཡུལ་ཁམས་ལ་ཕོག་པས་ཚེ་འདས་སེར་སྐྱ་ཕོ་མོ་འབྲེལ་ཐོགས་དུང་ཕྱུར་
བདུན་ཙམ་ཞིང་དྲངས་ཏེ་བྱང་ཕྱོགས་ཤམྦྷ་ལ་དང་དགའ་ལྡན་ཡིད་དགའ་ཆོས་
འཛིན་གྱི་ཞིང་དུ་དྲངས་སོང་བའི་ཉམས་ཤར། ཡང་འཇམ་དབྱངས་མཁྱེན་བརྩེའི་
དབང་པོ། ཀོང་སྤྲུལ་ཡོན་ཏན་རྒྱ་མཚོ། མཁན་ཆེན་པདྨ་བཛྲ། གྲུབ་ཐོབ་
པདྨ་རིག་འཛིན། འགྱུར་མེད་ཐེག་མཆོག་བསྟན་འཛིན། མི་འགྱུར་ནམ་
མཁའི་རྡོ་རྗེ། རྒྱལ་སྲས་གཞན་ཕན་མཐའ་ཡས། ཐུབ་བསྟན་ཆོས་ཀྱི་རྡོ་རྗེ།
འཇིགས་མེད་པདྨ་བདེ་ཆེན་དཔལ་བཟང་པོ། འཇིགས་མེད་ཆོས་ཀྱི་དབང་
པོ་འཇིགས་མེད་རྒྱལ་བའི་མྱུ་གུ། ཀུན་བཟང་བདེ་ཆེན་རྡོ་རྗེ། རྣལ་འབྱོར་
བྱ་བྲལ་བསྐལ་བཟང་ཆོས་འཕེལ། ཡང་རྣལ་འབྱོར་བྱ་བྲལ་བ་དོན་གྲུབ་
བཀྲ་ཤིས་དེ་རྣམས་ཀྱི་ཐུགས་ཀ་ནས་འོད་ཟེར་དཀར་དམར་མཐིང་གསུམ་
འཕྲོས་ཏེ་དམྱལ་བའི་ཡུལ་ཁམས་ཐམས་ཅད་ལ་ཁྱབ་སོང་བས་འབྲེལ་ཐོགས་

ཀྱི་ཚེ་འདས་སེར་སྐྱ་ཕོ་མོ་དུང་ཕྱུར་དགུ་ཙམ་ཞིག་དྲངས་ཏེ་ཟངས་མདོག་དཔལ་
གྱི་རི་བོ་དང་གཡུ་ལོ་བཀོད་པའི་ཞིང་ཁམས་དང་པོ་ཏ་ལ་ཡི་ཞིང་དང་ནུབ་བདེ་
བ་ཅན་གྱི་ཞིང་དུ་འདྲེན་སོང་བའི་ཉམས་ཤར། དེ་ཡི་དུས་སུ་ངས་བླ་མ་རིན་
པོ་ཆེ་ལ་འདི་སྐད་ཞུས་སོ། །ད་ནི་དམྱལ་བའི་ཡུལ་ཁམས་འདི་ལ་གཅིག་
ཀྱང་ལུས་མེད་ན་ལེགས་ཞེས་ཞུས་པས། བླ་མ་རིན་པོ་ཆེ་འཇིགས་མེད་པདྨ་
བདེ་ཆེན་བཟང་པོའི་ཞལ་ནས། ་ད་དམྱལ་བའི་སེམས་ཅན་ལ་དུང་ཕྱུར་
བརྒྱ་ཐམ་པ་ཡོད་དོ་གསུངས་སོ། །
ཡང་ངས་ཇོ་བོ་ཐུགས་རྗེ་ཆེན་པོ་རྩ་བརྒྱུད་ཀྱི་བླ་མ་རྣམས་དང༌། ཡི་དམ་རྒྱལ་
བ་ཞི་ཁྲོ་རབ་འབྱམས་ཀྱི་ལྷ་ཚོགས་ཁྱེད་རྣམས་མཁྱེན་ནོ། །ངན་སོང་གི་སྡུག་
བསྔལ་འདི་ལས་བསྒྲལ་དུ་གསོལ། ཐུགས་རྗེས་ཟུངས་ཤིག ལས་ངན་པའི་
དམྱལ་བའི་སེམས་ཅན་འདི་རྣམས་ནི་ཇེ་ཉུང་དུ་མ་སོང་། ཇེ་མང་དུ་སོང་ངོ་
དམྱལ་བའི་སེམས་ཅན་ཁ་བ་བུ་ཡུག་འཚུབས་པ་ཙམ་ཞིག་ཐོན་བྱུང་། ད་ཅི་
དྲག་ནི་ཨ་ཙ་མ། དཀོན་མཆོག་གསུམ་མཁྱེན་ནོ། །ཞེས་གསོལ་བ་དྲག་ཏུ་
བཏབ་པས་མདུན་གྱི་ནམ་མཁའ་འཇའ་འོད་ཐིག་ལེའི་ཀློང་དུ་རྗེ་བཙུན་འཇམ་
པའི་དབྱངས་སྐུ་མདོག་དམར་སེར་ཕྱག་གཡས་རལ་གྲི་འཕྱར་ཞིང་། ཕྱག་
གཡོན་ཤེར་ཕྱིན་གྱི་པུསྟི་བསྣམས་པ། བྱང་ཆུབ་སེམས་དཔའི་ཆས་ཅན།
འཁོར་དུ་རྒྱལ་སྲས་བྱང་ཆུབ་སེམས་དཔའི་ཚོགས་ཀྱིས་བསྐོར་བ། དེའི་མདུན་
དུ་རྒྱལ་སྲས་ཞི་བ་ལྷ། གཡས་སུ་དཔལ་ལྡན་ཟླ་བ་གྲགས་པ། གཡོན་དུ་

ཕྱོགས་ཀྱི་གླང་པོ། ཆོས་ཀྱི་གྲགས་པ། པཎ་ཆེན་བཱི་མ་མི་ཏྲ་ལ་སོགས་པའི་
རྒྱ་གར་གྱི་པཎྜི་ཏ་བརྒྱ་རྩ་བརྒྱད་དེ་རྣམས་ནི་རབ་བྱུང་ངུར་སྨྲིག་གི་ཆས་ཅན།
པཎྜི་ཏ་ཡི་ཆ་བྱད་ཅན། ཕྱག་ན་རལ་གྲི་དང་པུསྟི་འཛིན་པ། སྐུ་མདོག་དཀར་
པོ་གཞོན་ཚུལ་ཅན་ཞལ་ནས་མ་ཎིའི་འཛབ་དབྱངས་དི་རི་རི་སྒྲོག་ཅིང་། བྱོན་
ཡོང་བའི་ཉམས་ཤར། ཡང་སྟེང་གི་ཆ་ལ་འཇའ་འོད་ཀྱི་ཐིག་ལེ་གྲངས་མེད་
པ་ཞིག་གི་ནང་ན། ཆོས་སྐུ་རྒྱལ་བ་ཡུམ་ཆེན་མོ། ལོངས་སྐུ་ཁྲོས་མ་ནག་མོ།
སྤྲུལ་སྐུ་མ་ཅིག་ལབ་སྒྲོན། ཕ་ཅིག་དམ་པ་སངས་རྒྱས། སྲས་རྒྱལ་བ་དོན་
འགྲུབ། སྲས་མོ་ལ་འདུལ་ཆོས་ཀྱི་སྒྲོན་མ། ཐོད་སྨྱོན་བསམ་འགྲུབ། ཐོད་
པ་བྷ་ཏྲ། དགེ་མང་གཅོད་རྒན་རིག་འཛིན་ཆོས་འཕེལ་བཟང་པོ། ཨ་བོའི་
བླ་མ་བསྟན་འཛིན་དར་རྒྱས། འདས་ཤེས་བླ་མ་བསོད་རྣམས་ཆོས་ལྡན། སུ་
རིག་བླ་མ་པདྨ་རང་གྲོལ། ངག་དབང་པདྨ་བསྟན་འཛིན། མཁའ་འགྲོ་མ་ཨ་
མ་བཟང་མོ། གཅོད་སྟོན་བསོད་ནམས་བླ་མ། དམ་ཆོས་མཚོ་མོ། གྲྭ་བ་
མངོན་ཤེས་ཅན། མཁས་གྲུབ་ཀརྨ་ཆགས་མེད། གཅོད་པ་པདྨ་བདེ་ཆེན།
ཟབ་མོ་གཅོད་ཡུལ་བརྒྱུད་པའི་བླ་མ་དེ་རྣམས་ནི་ཕྱག་གཡས་ན་ཌཱ་མ་རུ་འཁྲོལ་
ཞིང་། ཕྱག་གཡོན་པས་མི་རྐང་གླིང་བུ་ཚག་དི་རི་རི་འབུད་ཅིང་། ཧཱུྃ་སྒྲ་དང་
ཕཊ་སྒྲ་སྒྲོག་པ། འཁོར་དུ་བྱང་ཆུབ་སེམས་དཔའ་དང་དཔའ་བོ་མཁའ་འགྲོ་
ཁྲི་འབུམ་གྲངས་མེད་པས་བསྐོར་བ། དེ་ཐམས་ཅད་ཀྱི་ཕྱག་ན་མཚན་ལྡན་
མ་ཎིའི་ཇོ་དར་དགུང་ལ་ཐུག་པ་རེ་བསྣམས་ཤིང་། ཞལ་ནས་མ་ཎིའི་འཛབ་

དབྱངས་དི་རི་རི་སྒྲོག་པ་མང་པོ་ཞིག་བྱོན་འོང་བའི་ཉམས་ཤར། བླ་མ་དེ་
རྣམས་ཀྱིས་ཞལ་ནས། ལས་ངན་པའི་དམྱལ་བའི་སེམས་ཅན་དམྱལ་ཁམས་
བཅོ་བརྒྱད་ལ་ཡོད་པ་དེ་རྣམས་ཉོན་ཅིག་འཇིགས་མི་དགོས། སྐྲག་མི་
དགོས། ངེད་རྣམས་ཀྱི་འགྲོ་དོན་དུས་ལ་བབས་པ་ཡིན་པས་འབྲེལ་བ་ཐོགས་
པའི་སེར་སྐྱ་ཕོ་མོ་ཚེ་འདས་ཁྱེད་རྣམས་ཀྱི་གསོལ་བ་དྲག་ཏུ་ཐོབ་ཅིག སྐྱབས་
གནས་དཀོན་མཆོག་གསུམ་ལ་གསོལ་བ་ཐོབ་ཅིག་ཅེས་གསུངས་པ་དང་མཉམ་
དུ་རྒྱ་གར་གྱི་པཎྜི་ཏ་རྣམས་ཀྱི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས་
ཏེ་དམྱལ་བའི་ཡུལ་ཁམས་ཐམས་ཅད་ཁྱབ་པས་འབྲེལ་ཐོགས་ཚེ་འདས་ཕོ་
མོ་དུང་ཕྱུར་དགུ་ཙམ་ཞིག་དྲངས་ཏེ་དགའ་ལྡན་ཡིད་དགའ་ཆོས་འཛིན་གྱི་ཞིང་
དུ་དྲངས་སོང་བའི་ཉམས་ཤར། ཡང་ཆོས་སྐུ་རྒྱལ་བ་ཡུམ་ཆེན་མོ། ལོངས་
སྐུ་ཁྲོས་མ་ནག་མོ། སྤྲུལ་སྐུ་ལབ་ཀྱི་སྒྲོན་མ། ཕ་ཅིག་དམ་པ་སངས་རྒྱས་ལ་
སོགས་པའི་ཟབ་མོ་གཅོད་ཡུལ་བརྒྱུད་པའི་བླ་མ་དེ་རྣམས་ཀྱི་ཐུགས་ཀ་ནས་
འོད་ཟེར་དཀར་དམར་མཐིང་གསུམ་འཕྲོས་ཏེ་དམྱལ་བའི་ཡུལ་ཁམས་ལ་ཕོག་
པས་ཚེ་འདས་དུང་ཕྱུར་བདུན་ཙམ་ཞིག་དག་པ་མཁའ་སྤྱོད་ཀྱི་ཞིང་དུ་དྲངས་
སོང་ངོ་། །ཡང་སོང་བའི་ས་ཕྱོགས་ཞིག་ན་ཡི་དྭགས་ཀྱི་ཡུལ་དུ་ཐོན་སོང་
བའི་ཉམས་ཤར། ས་གཞི་ཐམས་ཅད་ཟངས་དམར་གྱི་ས་གཞི་ཡིན་པ་ལ།
དེའི་སྟེང་དུ་བརྩིས་ན་ཡི་དྭགས་གྲངས་ཀྱི་མི་ཆོད་པ་ཞིག་དེ་ན་སྐྱེས་འདུག ཡི་
དྭགས་དེ་རྣམས་ནི་མགོ་བོ་རི་རབ་ཙམ་པ། མགྲིན་པ་རྟ་རྔ་ཙམ་པ། ལྟོ་བ་

ཡུལ་ལྗོངས་ཙམ་པ། རྐང་ལག་འཇག་སྐྱ་ཙམ་པ། ཁ་ནས་མེད་མུག་མ་ཎི་
འདོན་འདོན་བྱེད་པ། ལག་པ་ལྷ་ཁང་སྒོ་བས་དམ་པ། ལོ་བཅུ་གསུམ་ཙམ་
རེ་ལ་ཆུ་ཐིགས་པ་དང་། ནས་རྡོག་མ་གཅིག་ཁ་ལ་ཐོན་མ་དགོས་རྣ་བས་ཐོས་
མ་མྱོང་བ་ལས་མཁན་སྟག་གཟིག་གི་མགོ་ཅན་མང་པོ་ཞིག་གིས་ཡི་དྭགས་
ཆུ་ཁའི་བྱེ་མ་ཙམ་ཞིག་སོད་སོད་དང་རྒྱོབ་རྒྱོབ་ཀྱི་སྒྲ་སྒྲོག་བཞིན་དུ་ཆུ་ཆེན་
དང་མཚོ་ཆེན་མང་པོའི་ཁ་ལ་དེད་སོང་བའི་ཉམས་ཤར། ལས་ངན་པའི་ཡི་
དྭགས་དེ་རྣམས་ཀྱི་ཆུ་འཐུངས་བསམ་ནས་ཁ་ཆུ་ལ་ཐུག་མ་ཐག་ཏུ་མཚོ་དང་
ཆུ་ཐམས་ཅད་སྐམ་ནས་གྲམ་པ་སྐྱ་ཁྲོག་གེ་སོང་། ལས་མཁན་རྣམས་ཀྱི་ཡི་
དྭགས་གྲངས་མེད་པ་ཞིག་མཚོ་ཆེན་དང་། ཆུ་ཆེན་ཁ་ལ་དེད་སོང་བའི་ཉམས་
ཤར། ཡང་མཆུ་ཆུ་ལ་ཐུག་པ་ཙམ་གྱིས་ཆུ་ཐམས་ཅད་ཁྲོ་ཆུ་ཁོལ་མ་དང་ཟངས་
ཆུ་ཁོལ་མར་གྱུར། ཡང་མཚོ་ཁ་ཤས་ཞིག་རྣག་ཁྲག་གི་རྒྱ་མཚོ་དམར་ལྷོག་
ལྷོག་བྱེད་ནས་འདུག ཁ་ལ་ཐོན་པ་ཙམ་གྱིས་ཁ་ཁབ་མིག་ཙམ་གྱི་ནང་ནས་
མི་འགྲོ། མགྲིན་པ་རྟ་རྔ་ཙམ་དུ་མི་འགྲོ། ལྟོ་བ་ཡུལ་ལྗོངས་ཙམ་གྱི་ནང་དུ་
ཁབ་རྩེ་ཙམ་རེ་ཐོན་དུས་ཁྲོ་ཆུ་ཁོལ་མ་རུ་གྱུར་ནས་ཁོག་པའི་ནང་ཁྲོལ་ཐམས་
ཅད་གཞོབ་ཐུལ་གྱིས་ལྷག་མ་ཙམ་ཡང་མ་ལུས་པ་ཚིག་སོང་ངོ༌། །ཡང་ནམ་
མཁའ་ནས་སོས་པར་གྱུར་ཅིག་གི་སྒྲ་བརྗོད་མ་ཐག་ཏུ་ཡར་སོས་སོ། །
ལྟོགས་སྐོམ་གྱི་སྡུག་བསྔལ་ཨ་ཚ་དང་ཨ་ནའི་སྒྲ་སྐད་ལྷོང་ལྷོང་སྒྲོག་གོ །
དེའི་དུས་ངས་རྗེ་བཙུན་བླ་མ་རིན་པོ་ཆེ་པདྨ་བདེ་ཆེན་བཟང་པོ་དང་། སྤྱན་

རས་གཟིགས་དབང་བསྟན་འཛིན་དར་རྒྱས། སྤྱན་རས་གཟིགས་སྤྲུལ་ཞབས་
དཀར་ཚོགས་དྲུག་རང་གྲོལ་དེ་རྣམས་ལ་ཡི་དྭགས་འདི་རྣམས་འཇིག་རྟེན་གྲང་
ང་ཁམས་ན་འདུག་དུས་ལས་ཅི་བསགས་པའི་རྣམ་སྨིན་ཡིན་ཞུས་པས། བློ་
མའི་ཞལ་ནས། འདི་རྣམས་དཀོན་མཆོག་གསུམ་གྱིས་ཞིང་ས་ལ་མར་མེ་
ཡོན་ཆབ་དང་མཆོད་པ་མ་ཕུལ་བ་བླ་མ་གང་ཟག་ལ་འབྲེལ་བ་མ་བཞག་པ།
གློ་བ་གཡོག་འཁོར་ལ་གོས་མ་བཀོན་པ་དང་ཟས་དང་གཡོག་གླ་མ་སྦྱིན་པ་
དང༌། སྒོ་ཁྱི་ལ་ལྟོ་མ་བླུད་ནས་བརྡུང་བཙོག་བྱས་པ་དང་། ཁྱི་སྡོམ་ཉམ་ཐག་
དང་སྤྲང་པོ་ཉམ་ཐག་ལ་ལྟོ་མ་སྦྱིན་པ་དང་། བརྡུང་བཙོག་བྱས་པ་དང་བུད་
མེད་ལས་ངན་པ་རྣམས་ཀྱིས་བེའུ་ལུག་ཆུང་གསུམ་མང་པོར་ནུ་མ་བཅུག་པ་
དང༌། ཡང་བཞོ་བྱས་པས་དཔྱིད་ཀ་སྨིན་དྲུག་བོར་བའི་དུས་བེའུ་ལུག་གུ་
ཐམས་ཅད་མུག་གེའི་ཁ་དག་ནས་གཅིག་ཀྱང་མི་ལུས་པར་བྱེད་ཅིང་། མཛོ་
མོ་རྣམས་ཀྱི་རྟོ་ལེ་བསད་ནས་ཤ་ཁྲག་གི་སྟོན་མོ་བྱེད་པ་དེའི་རྣམ་སྨིན་ཡིན་
ནོ༑ ༑ཡང་བླ་མ་རིན་པོ་ཆེ་བསྟན་འཛིན་དར་རྒྱས་ཀྱི་ཞལ་ནས། རྔོན་པ་
ཁྱི་ཁྲིད་མེ་མདའ་ཁུར་བ་དང་། སྲིན་མོ་གདོང་དམར་མ་ལག་ན་བཞོ་ཟོ་དང་
སྐྱིད་ཐག་ཐོགས་པ་དེ་རྣམས་ཀྱི་ལག་པ་དང་རྔོན་པ་རྣམས་ཀྱི་ལག་པ་ཁྱད་
མེད་དོ། །རྔོན་པ་རྣམས་ཀྱི་སོད་དང་མི་སོད་བྱེད། སྲིན་མོ་གདོང་དམར་མ་
རྣམས་ཀྱིས་ནི་སོད་མི་སོད་ཐེ་ཚོམ་མེད་དོ། །ཡི་དྭགས་ལ་སྐྱེ་བའི་ལས། ངན་
པ་དེ་རྣམས་ཀྱི་དོན་དུ་མ་ཎིའི་འུར་སྒྲ་སྒྲོགས་ཤིག ཨོཾ་མ་ཎི་པདྨེ་ཧཱུྃ་ཧྲི་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཡང་ངས་བླ་མ་དཀོན་མཆོག་གསུམ་ལ་གསོལ་བ་བཏབ་པ་ནི། དཀོན་མཆོག་
ཀུན་འདུས་ཀྱི་ངོ་བོ་འཇིག་རྟེན་གསུམ་གྱི་མགོན་པོ་བོད་ཁ་བ་ཅན་གྱི་ལྷ་གཅིག་
འཕགས་མཆོག་ཐུགས་རྗེ་ཆེན་པོ་སྙིང་རྗེའི་གཏེར་མཛོད་མགོན་མེད་པ་རྣམས་
ལ་ལྷག་པར་བརྩེ་བ། འགྲོ་བ་སེམས་ཅན་ཐམས་ཅད་ལ་ལྷག་པར་རྗེས་སུ་
བརྩེ་བ། མཚན་ནས་བོས་པ་ཙམ་གྱིས་མདུན་དུ་བྱོན་པ། གསོལ་བ་བཏབ་
པ་ཙམ་གྱིས་བྱིན་རླབས་འཇུག་པ། ཅི་འདོད་དངོས་གྲུབ་ཐམས་ཅད་སྩོལ་
བའི་དགོས་འདོད་ཡིད་བཞིན་གྱི་ནོར་བུ། གཅིག་ཆོག་སྐྱབས་ཀྱི་དམ་པ་
ཁྱེད་མཁྱེན་ནོ། །
ཀྱི། གངས་རིའི་མགོན་པོ་སྤྱན་རས་གཟིགས། །བདག་གསོལ་བ་འདེབས་
སོ་བརྩེ་བས་དགོངས། །རྒྱུད་བྱིན་གྱིས་བརླབས་པར་མཛད་དུ་གསོལ། །
ལྷ་ཐུགས་རྗེ་ཆེན་པོར་གསོལ་བ་འདེབས། །ལས་ངན་པའི་ཡི་དྭགས་འགྲོ་
བ་རྣམས། །བདེ་ཆེན་གྱི་ཞིང་དུ་དྲང་དུ་གསོལ། །ཀྱེ། ནོར་བུ་པདྨ་འཛིན་པ།
ལྷ་ཁྱེད་སྙིང་ནས་འབོད་དོ། །ཐུགས་རྗེས་འཛིན་པའི་སྤྱན་གྱིས་མ་བཏང་
ཞིག ཉིན་མཚན་ནངས་ནུབ་གཞི་བྱེས་འགྲོ་འདུག་སྐྱིད་སྡུག་ལེགས་ཉེས་འདི་
ཕྱི་བར་དོའི་གནས་སྐབས་ཐམས་ཅད་དུ། ཐུགས་རྗེས་བརྩེ་བའི་སྤྱན་གྱིས་
གཟིགས་སུ་གསོལ། ཨོཾ་མ་ཎི་པདྨེ་ཧཱུཾ་ཧཱུཾ།
ཞེས་བདག་གི་གསོལ་བ་བཏབ་པས། རྔ་དང་རོལ་མོ་པི་ཝཾ་དང་གླིང་བུ་དུང་
སིལ་སྙན་གྲངས་མེད་པ་ཞིག་གི་སྒྲ་བསྒྲགས་ཏེ། མདུན་གྱི་ནམ་མཁའི་གནས་

སུ་འཇའ་འོད་ཀྱི་ཐིག་ལེ་བརྒྱ་སྟོང་གྲངས་མེད་པ་ཞིག་གི་ནང་དུ་ཇོ་བོ་ཐུགས་
རྗེ་ཆེན་པོ་འཕགས་མཆོག་སྤྱན་རས་གཟིགས་ཕྱག་སྟོང་སྤྱན་སྟོང་གི་རྣམ་པ་
དབུ་གཙུག་ཏུ་རིག་བདག་འོད་དཔག་མེད་པ། གཡས་སུ་སྲས་ནོར་བུ་
འཛིན་པ། གཡོན་དུ་སྲས་མོ་རིགས་སྔགས་འཛིན་མ། མདུན་དུ་ཡུམ་ཡི་གེ་
དྲུག་མ། དེའི་མདུན་དུ་དགེ་སློང་མ་དཔལ་མོ། དེའི་མདུན་དུ་བྱང་སེམས་
ཟླ་བ་རྒྱལ་མཚན། དེའི་མདུན་དུ་དགེ་སློང་དོན་ཡོད་རྒྱལ་མཚན། སྤྱན་
རས་གཟིགས་དེ་རྣམས་ཀྱི་འཁོར་དུ་ཕྱོགས་བཞི་མཚམས་བརྒྱད། སྟེང་འོག་
ཕྱོགས་མཚམས་ཐམས་ཅད་དུ་སྐལ་བཟང་སངས་རྒྱས་སྟོང་གི་སྤྲུལ་བ་རྒྱལ་
སྲས་བྱང་ཆུབ་སེམས་དཔའ་སྐུ་མདོག་དཀར་པོ་དབུ་སྐྲ་ཐོར་ཚུག་ཅན། ན་
བཟའ་དཀར་པོ་གྱོན་པ་རི་དྭགས་པགས་པ་ཕྲག་པ་གཡོན་དུ་བཀབ་པ་བརྒྱ་
སྟོང་ཁྲི་འབུམ་གྲངས་མེད་པ་ཞིག་བྱོན་ཡོང་བའི་ཉམས་ཤར། ང་རང་ཡང་
དེའི་ནང་དུ་ཡོད་པའི་སྣང་བ་ཤར། བྱང་ཆུབ་སེམས་དཔའ་དེ་རྣམས་ཀྱི་ཕྱག་
ཏུ་མཚན་ལྡན་གྱི་མ་ཎིའི་ཇོ་དར་དགུང་ལ་ཐུག་པ་རེ་བསྣམས་ནས་མ་ཎིའི་
འཛབ་དབྱངས་དི་རི་རི་སྒྲོག་ནས་བྱོན་ཡོང་བའི་ཉམས་ཤར། ཡང་མདུན་
གྱི་ནམ་མཁའ་འཇའ་འོད་ཐིག་ལེའི་ཀློང་དུ་རྣལ་འབྱོར་བ་སྐུ་མདོག་དཀར་པོ་
གོས་དཀར་ལྕང་ལོའི་མདོག་ཅན་དབུ་སྐྲ་ཐོར་ལྕོགས་སུ་བཅིངས་ནས་བཏགས་
གྲོལ་གྱི་གླེགས་བམ་དབུ་ལ་ཡོད་པ། དབུ་སྐྲ་རལ་པ་ནོག་ཉི་ལེ་ས་ལ་འཁྱིལ་
བ་རི་དྭགས་པགས་པ་ཕྲག་ལ་བཀལ་བ། ཞལ་འཛུམ་པའི་མདངས་དང་ལྡན་

པའི་ཞལ་ནས་འདི་སྐད་གསུངས་སོ། ། ཀྱི། ཉོན་ཅིག་ཡི་དྭགས་ཀྱི་སྡེ་ཚོགས་ཉོན། །ཁྱེད་ལས་ངན་པ་སེར་སྣའི་
ལས་བསགས་པའི། །ཡི་དྭགས་ཀྱི་གནས་སུ་སྐྱེ་བ་ཡིན། །ང་གཏད་མེད་
ནམ་མཁའི་རྣལ་འབྱོར་བ། །ལྷ་ཐུགས་རྗེ་ཆེན་པོས་བསྐྱངས་པའི་བུ། །ང་
འབྲོམ་སྟོན་པ་རྒྱལ་བའི་འབྱུང་གནས་ཡིན། །ང་སྤྱན་རས་གཟིགས་ཀྱི་སྤྲུལ་
པ་ཡིན། །ཕྱག་གཡས་ཤེལ་གྱི་བུམ་པ་འཛིན། །ཁྱེད་ཡི་དྭགས་ཀྱི་སྡིག་སྒྲིབ་
དག་བྱེད་ཡིན། །ཕྱག་གཡོན་པ་མ་ཎིའི་ཇོ་དར་འདི། །འཁོར་བ་དོང་ནས་
སྤྲུག་པའི་རྟགས། །ངའི་འཁོར་གྱི་བྱང་ཆུབ་སེམས་དཔའ་རྣམས། །སྤྱན་རས་
གཟིགས་ཀྱི་སྤྲུལ་པ་ཡིན། །ཁྱེད་ཡི་དྭགས་ཀྱི་སྡེ་ཚོགས་ཐམས་ཅད་ཀྱིས། །
ངེད་རྣམས་ལ་གསོལ་བ་རྒྱུན་དུ་ཐོབ། །ངེད་རྣམས་ཀྱིས་འགྲོ་དོན་དུས་ལ་
བབས། །གསུང་ནས་མ་ཎིའི་འཛབ་དབྱངས་དི་རི་རི་སྒྲོག་བྱུང་། ཡང་མདུན་
གྱི་ནམ་མཁའ་ནས་བྱང་ཆུབ་སེམས་དཔའ་སྐུ་མདོག་དཀར་པོ་ཤེལ་དཀར་
གྱི་བུམ་པ་བཟུང་བ་བརྒྱ་ཙམ་གྱིས་མ་ཎིའི་འཛབ་དབྱངས་སྒྲོག་བཞིན་དུ་བྱོན་
ཡོང་བའི་ཉམས་སྣང་ཤར། ཡི་དྭགས་ཀྱི་ཡུལ་ཁམས་ཐམས་ཅད་ལ་ཁྲུས་
མཛད་པས་བཀྲེས་སྐོམ་གྱི་སྡུག་བསྔལ་ཐམས་ཅད་ཞི་སོང་བའི་ཉམས་ཤར།
དེའི་དུས་སུ་འབྲོམ་སྟོན་པ་རྒྱལ་བའི་འབྱུང་གནས་ཀྱི་ཞལ་ནས་འདི་སྐད་
གསུངས་སོ། ། འོ། ཡི་དྭགས་ཀྱི་ཡུལ་ན་ཡོད་པའི་ལས་ངན་པའི་སེམས་
ཅན་ཁྱེད་རྣམས་འདྲེན་པའི་དུས་ལ་བབས་པ་ཡིན་པས་འདིར་ཤོག་ཅིག ཅེས་

གསུངས་མ་ཐག་ཏུ་བྱང་ཆུབ་སེམས་དཔའ་རྣམས་ཀྱི་ཕྱག་གི་མ་ཎིའི་ཇོ་དར་
ལ་ཡི་དྭགས་དུང་ཕྱུར་རེ་རེས་འཇུས་ནས་རི་བོ་པོ་ཊ་ལ་རུ་གཤེགས་སོང་བའི་
ཉམས་ཤར། ཡང་བྱང་ཆུབ་སེམས་དཔའ་བཅུ་ཕྲག་ཅིག་གི་ཇོ་དར་ལ་འཇུས་
ཏེ་ཡི་དྭགས་དུང་ཕྱུར་གསུམ་རེ་གསུམ་རེ་ནུབ་བདེ་བ་ཅན་དུ་གཤེགས་པའི་
ཉམས་ཤར། ཡང་བྱང་ཆུབ་སེམས་དཔའ་བརྒྱ་ཕྲག་གཅིག་གི་ཕྱག་གི་ཇོ་
དར་ལ་ཡི་དྭགས་ཀྱི་སེམས་ཅན་དུང་ཕྱུར་བརྒྱ་ཐམ་པས་འཇུས་ཏེ་གཡུ་ལོ་
བཀོད་པའི་ཞིང་དུ་གཤེགས་སོང་བའི་ཉམས་ཤར། ཡང་འབྲོམ་སྟོན་པ་རྒྱལ་
བའི་འབྱུང་གནས་ཀྱི་ཐུགས་ཀ་ནས་འོད་ཟེར་དཀར་དམར་མཐིང་གསུམ་འཕྲོས་
པས་ཡི་དྭགས་ཀྱི་ཡུལ་ཐམས་ཅད་ལ་ཁྱབ་པས་ཡི་དྭགས་གྲངས་མེད་པ་ཞིག་
འོད་དེ་ལ་ཆིག་ནས་ཡི་དྭགས་དུང་ཕྱུར་ལྔ་བཅུ་ཐམ་པ་འབྲོམ་སྟོན་པའི་ཕྱག་
གི་ཇོ་ཤིང་ལ་འཇུས་ཏེ་པོ་ཏ་ལ་ཡི་ཞིང་དུ་འདྲེན་སོང་བའི་ཉམས་ཤར། ཡང་
འཕགས་པ་སྤྱན་རས་གཟིགས་ཀྱི་ཐུགས་ཀ་ནས་འོད་ཟེར་དཔག་ཏུ་མེད་པ་
འཕྲོས་ཏེ། ཡི་དྭགས་ཀྱི་ཡུལ་ཁམས་ལ་ཁྱབ་པས་ཡི་དྭགས་ཀྱི་སེམས་ཅན་
དུང་ཕྱུར་བརྒྱ་ཙམ་ཞིག་ནུབ་བདེ་བ་ཅན་དུ་གྲངས་སོང་བའི་ཉམས་ཤར། ་ཡང་
འཁོར་གྱི་བྱང་ཆུབ་སེམས་དཔའ་དེ་རྣམས་ཀྱི་ཕྱག་གི་ཇོ་དར་དེ་ལ་འཇུས་ཏེ་
ཡི་དྭགས་ཀྱི་སེམས་ཅན་དུང་ཕྱུར་གྲངས་མེད་པ་ཞིག་ནུབ་བདེ་བ་ཅན་དུ་དྲངས་
བའི་ཉམས་ཤར། དེ་ནས་འབྲོམ་སྟོན་པའི་ཞལ་ནས། ཀྱི། རིགས་ཀྱི་བུ་
ཁྱོད་ཀྱི་ཡི་དྭགས་ཡུལ་ན། སུ་ཨེ་ཡོད་མི་ཡོད་ལྟོས་ཤོག ང་རང་ལ་གསུངས་

པའི་ཉམས་ཤར། དེ་བཞིན་དུ་རང་ཡི་དྭགས་ཀྱི་ཡུལ་དུ་སོང་བས་ཡི་དྭགས་
ཀྱི་སེམས་ཅན་ལས་ངན་པ་དེ་རྣམས་སྔར་བས་མང་ཙམ་འདུག་ལགས། ཞུས་
པས། འབྲོམ་སྟོན་པའི་ཞལ་ནས། འོ། སེར་སྣའི་ལས་ངན་པའི་ཡི་དྭགས་
དེ་རྣམས་ནི་ལོ་དུང་ཕྱུར་བཅོ་བརྒྱད་ལ་ཐར་དུས་མེད་གསུངས་སོ། །སེར་སྣའི་
ལས་བསགས་པའི་ཡི་དྭགས་ཀྱི་འགྲོ་བ་དེ་རྣམས་ཀྱི་དོན་དུ་འདིར་འདུས་པ་
ཐམས་ཅད་ཀྱིས་འཕགས་མཆོག་ཐུགས་རྗེ་ཆེན་པོ་ལ་གསོལ་བ་ཐོབ་ལ་གསུངས་
མཆོག་གི་རྒྱལ་པོ་མ་ཎི་ཡི་གེ་དྲུག་མའི་འཛབ་དབྱངས་སྒྲོགས་ཤིག ཨོ་མ་
ཡོང་ང་སོང་བའི་ས་ཕྱོགས་ཤིག་ན་ལྕགས་ལས་གྲུབ་པའི་ཐང་ཆེན་པོ་ཞིག་གི་
སྟེང་ན་ཚེར་མའི་ར་བ་ཆེན་པོ་ཞིག་གི་དབུས་སུ་བུད་མེད་གཅིག་ལ་བུ་བརྒྱད་
སྐྱེས་འདུག བུ་དེ་རྣམས་ཀྱི་མ་ཡི་ནུ་ཞོ་འཇིབ་ནས་ཕོ་བ་བརྒྱག་པ་དང་མཉམ་
དུ་ཟངས་ཀྱི་སྤྱང་ཀི་ལྕགས་ཀྱི་མཆུ་ཅན་བརྒྱད་དུ་གྱུར་པ་དེ་རྣམས་ཀྱི་སྤུ་གསེབ་
ན་མེ་སྟག་དམར་ཐ་ར་ར་འཐོར་བར་གྱུར། མ་དེའི་ནུ་མ་འཇིབ་ཅིང་། ནུ་མ་
ཟོས་པ་མ་ཟད་སྤྱང་ཀི་བརྒྱད་པོ་རུབ་ནས་ཤ་ཟོས་ཁྲག་འཐུང་རུས་པ་མུར།
པགས་པ་ཚལ་བ་ཚལ་བ་གཏུབ་ཅིང་ཟོས་པས་ཨ་ཚ་དང་ཨ་ནའི་ངུ་སྐད་ལྷོང་
ལྷོང་བྱེད་འདུག ཡང་ངས་རྗེ་བཙུན་བླ་མ་རིན་པོ་ཆེ་བསྟན་འཛིན་དར་རྒྱས་
དང་པདྨ་བདེ་ཆེན་བཟང་པོ་རྣམ་པ་གཉིས་ལ་འདི་སྐད་ཞུས་སོ། །རྒན་མོ་
སྡུག་རྒན་མ་འདིས། ལས་ངན་པ་ཅི་བསགས་པའི་འབྲས་བུ་ཡིན་ལགས་

ཞུས་པས་བླ་མའི་ཞལ་ནས་རྒན་མོ་འདི་འཇིག་རྟེན་གྲོང་ང་ཁམས་ན་ཡོད་དུས་
མིང་ལ་ཆོས་མཚོ་ཟེར་བ་ཡིན། འདིའི་བ་མོ་བརྒྱད་ཀྱི་ཞོ་དང་འོ་མ་ལ་ལོངས་
སྤྱོད་ཀྱང་དེའི་མ་ངོམས་པར་བ་ཕྲུག་ཐམས་ཅད་བསད་ནས་ཤ་ཟོས་ཁྲག་
འཐུང་། བ་མོ་རྣམས་རྒས་ནས་འོ་མ་བཞོ་རྒྱུ་མེད་དུས། ཚ་དང་དར་ར་བྱིན་
ནས་ཚོ་བུད་དུས་འཕྲོ་འཕྲོར་བསད་ཅིང་ཤ་ཁྲག་ལ་ལོངས་སྤྱད་ནས་ཟོས་པའི་
རྣམ་སྨིན་ཡིན། བ་མོ་མ་བུ་དེ་རྣམས་ལ་སྲོག་ལན་ལྔ་བརྒྱ་རེ་འཇལ་དགོས་
པ་ཡིན། དེ་ལས་ཐར་ནས་དམྱལ་བ་བསྡུས་འཇོམས་སུ་སྐྱེ་བ་ཡིན། དེ་རིང་
རྒན་མོ་འདི་འདྲེན་པའི་བླ་མ་ཞིག་བྱོན་པ་ཡོང་ཞེས་གསུང་མ་ཐག་ཏུ་མདུན་
གྱི་ནམ་མཁའ་ནས་འུར་སྒྲ་ཆེན་པོ་ཞིག་གྲགས་ཏེ། དེ་ནས་བྱང་ཆུབ་སེམས་
དཔའ་སྐུ་མདོག་དཀར་པོ་ཕྱག་ན་ཇོ་དར་བསྣམས་པ་ཞལ་ནས་མ་ཎིའི་འཛབ་
དབྱངས་སྒྲོག་པ་ལྔ་བཅུ་ཙམ་ཞིག་བྱོན་ཡོང་བ་དེའི་ནང་ན་རྣལ་འབྱོར་བ་སྐུ་
མདོག་དམར་པོ་དབུ་སྐྲ་ཐོར་ཅོག་ཅན་རས་གཟན་དཀར་པོ་མནབས་པ་སྐུ་
ལ་མེ་ཏོག་དཀར་པོའི་ཕྲེང་བ་དོ་ཤལ་བྱས་པ། ཕྱག་གཡས་པས་མ་ཎིའི་ཇོ་
དར་དགུང་ལ་ཕུག་ལ་ཞིག་བསྣམས་པ། ཕྱག་གཡོན་པ་དུང་གི་ཕྲེང་བ་འཛིན་
པ༑ ཞལ་ནས་མ་ཎིའི་འཛབ་དབྱངས་སྒྲོག་པ་ཞིག་བྱོན་ཡོང་སྟེ་ཞལ་ནས་
རྒན་མོ་ལ་འདི་སྐད་གསུངས་སོ། །ཀྱེ། ལྷོ་འབའ་ཚང་གི་རྒན་མོ་ཆོས་མཚོ་
མ་ཁྱོད་འཇིག་རྟེན་གྲང་ང་ཁམས་ན་འདུག་པའི་དུས་སུ་རྟོག་ལྡན་དུང་ཕྲེང་
ཅན་ཞིག་ལ་འོ་མ་ཕོར་བ་གང་དང་ཞོ་ཕོར་བ་དོ་ཙམ་གྱི་འབྲེལ་བ་ཡོད་པ་དེ་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཨེ་དྲན་གི དྲན་ན་གསོལ་བ་ཐོབ་ཅིག དེ་ནི་ང་ཤར་དྭགས་པོ་བཀྲ་ཤིས་རྣམ་
རྒྱལ་ཡིན། དེ་རིང་ཁྱོད་འདྲེན་པའི་དུས་ལ་བབས་པ་ཡིན་ནོ། །གསུངས་
ནས་ཕཊ་སྒྲ་གསུམ་མཛད་པས། དེ་དང་མཉམ་དུ་རྒན་མོའི་ཕུང་པོ་འཇའ་
ལྟར་དུ་ཡར་སོང་ངོ་། །དེའི་དུས་སུ་ངས་བླ་མ་རིན་པོ་ཆེ་དྭགས་པོ་བཀྲ་ཤིས་
རྣམ་རྒྱལ་ལ་རྒན་མོ་འདིའི་ཁྱེད་ལ་འབྲེལ་བ་ཅི་ཡོད། འབྲེལ་བ་མེད་ན་
ངན་སོང་འདིར་ཅི་ཙམ་འདུག་དགོས་ཞུས་པའི་ལན་དུ། རྒན་མོ་འདིའི་ང་
ལ་ཞོ་དང་འོ་མ་ཕོར་བ་གསུམ་གྱི་འབྲེལ་བ་ཡོད་པས་དེ་ལ་བརྟེན་ནས་ལྷོ་ཕྱོགས་
པོ་ཊ་ལ་ཡི་ཞིང་དུ་དྲངས་སོང་ངོ་། །ང་ལ་འབྲེལ་བ་མེད་ན་ད་དུང་ངན་སོང་
གི་གནས་སུ་ལོ་དུང་ཕྱུར་གསུམ་ལ་འདུག་དགོས་ལ། འདིར་ཚོགས་ཀུན་
གྱིས་མ་ཎིའི་འུར་སྒྲ་ཞུ། ཨོཾ་མ་ཎི་པདྨེ་ཧཱུྃ་ཧི༔
ཇོ་བོ་ཐུགས་རྗེ་ཆེན་པོ་ལ་གསོལ་བ་འདེབས་སོ། །བདག་ལ་སྙིང་ནས་དད་
པ་བྱེད་པའམ། །ཁྲོས་པའི་སེམས་ཀྱི་མི་སྙན་བརྗོད་ཀྱང་རུང་། །བཟང་ངན་
འབྲེལ་བ་ཐོགས་པ་མ་ལུས་པ། །མ་གྱུར་འགྲོ་བ་སེམས་ཅན་ཐམས་ཅད་
ཀུན། །ཞིང་མཆོག་པོ་ཊ་ལ་རུ་སྐྱེ་བར་ཤོག །རྗེ་བཙུན་བླ་མ་རིན་པོ་ཆེ་བསྟན་
འཛིན་དར་རྒྱས་ཀྱི་ཞལ་ནས། རིགས་ཀྱི་བུ་དེ་ཙམ་མ་མཐོང་ན་འཇིག་རྟེན་
གྲང་ང་ཁམས་ཀྱི་མི་རྣམས་ཡིད་ཆེས་དཀའ་བས་དམྱལ་བའི་ལོ་རྒྱུས་འདི་རྣམས་
སེམས་ལ་བཟུང་ནས་ཀུན་ལ་ཤོད་ཅིག ཞིབ་པར་བལྟ་བསམ་ན་འཁོར་བའི་
མཁའ་མ་སྟོང་བར་དུ་དམྱལ་བའི་སེམས་ཅན་འཛད་པ་མེད་དོ། །ད་ཁྱེད་

ཀྱིས་ཆོས་ཀྱི་རྒྱལ་པོའི་ཁྲིམས་ར་དེ་ལ་ལྟོས་ཤིག དགེ་སྡིག་གི་ཤན་མྱུར་དུ་
ཕྱེད་པ་མེ་ལོང་ཡིག་ཆུང་རྒྱ་མ་གསུམ་ལ་གསལ་བོར་ཡོད་ཡོང་། དེ་ནས་
མགྱོགས་པར་སོང་ལ་འཇིག་རྟེན་གྲང་ངེ་ཁམས་སུ་མྱུར་དུ་དགེ་བསྐུལ་སྡིག་
སྤང་ལ་རེམ་རེམ། སེམས་ཅན་རེ་རེ་ཡང་དམྱལ་བའི་སྡུག་བསྔལ་ལས་ཐར་
ན་ཅི་མ་རུང་། གོང་ལྟར་ཡང་བླ་མ་ཁྱེད་དང་འཕགས་པ་སྤྱན་རས་གཟིགས་
འབྲལ་བ་ཡོད་མ་མྱོང་། གསོལ་བ་ཐོབ་ཅིག ཅེས་གསུངས་སོ། །དེ་མ་ཐག་
ཏུ་ལྷའི་བུ་ཆུང་དཀར་པོ་དང་། དེ་དང་མཉམ་དུ་རླུང་འཚུབས་མ་ནག་པོ་ཞིག་
གི་ནང་ན་བུ་ཆུང་ནག་པོ་བཅས་བུ་ཆུང་དཀར་ནག་གཉིས་པོ་དེ་ཐོན་འདུག
དེ་གཉིས་ཀ་ལ་ངས་སྐད་ཆ་འདི་ལྟར་དྲིས་སོ། །ཀྱི། མཛེས་སྡུག་གི་ལྷ་ཕྲུག་
དཀར་པོ་ཁྱོད། །དུས་ད་ལྟའི་བར་དུ་གང་དུ་སོང་། །ས་རྒྱུས་མེད་དམྱལ་
ཁམས་ཀྱི་དྲུང་སྒོ་ན། །གྲོགས་མེད་ཀྱི་བན་རྒན་རྣལ་འབྱོར་ང་། །ཕ་མཚན་
ལྡན་གྱི་པདྨ་བདེ་ཆེན་བཟང་། །མགོན་བླ་མ་ནི་བསྟན་འཛིན་དར་རྒྱས་དང་། །
སྐྱབས་དེ་གཉིས་ཀྱི་བཀའ་དྲིན་བྱིན་རླབས་ལས། །མཐོང་མ་མྱོང་དམྱལ་བའི་
ཡུལ་ཁམས་རྣམས། །རིག་མ་མྱོང་ལྟད་མོ་མང་པོ་མཐོང་། །དེ་དུས་ནི་མགོན་
སྐྱབས་དཔུང་གཉེན་མེད། །ལྷན་ཅིག་ནི་སྐྱེས་པའི་ལྷའི་བུ་ཆུང་། །དཀར་
པོ་ཁྱོད་དེ་དུས་རང་མི་འདུག །ད་གཤིན་རྗེ་ཆོས་རྒྱལ་དེ་གང་ན་འདུག །ཞེས་
ཞུས་པའི་ལན་དུ་ལྷ་བུ་དེས་ཞལ་འཛུམ་པའི་མདངས་ཀྱིས་བསུས་ཏེ། ཨེ་
མ། ལས་བསོད་ནམས་བསགས་པའི་རྣལ་འབྱོར་བ། །ཁྱོད་སྤྱན་རས་གཟིགས་

ཀྱི་བྱིན་གྱིས་རླབས། །གྲོགས་དཀོན་མཆོག་རྒྱལ་མཚན་ང་ལ་ཉོན། །ཁྱོད་
མི་ཡི་སྤྱོད་པ་མི་མཐུན་པའི། །ལྷ་ཡི་དངོས་གྲུབ་ཐོབ་ནས་སྣང་། །ཆོས་མཚན་
ལྡན་གྱི་དར་ལྕོག་བཞེངས་བཞེངས་ནས། །དཀར་པོའི་དགེ་རྩ་འགྲུབ་ནས་
སྣང་། །ད་ནི་ཆོས་ཀྱི་རྒྱལ་པོའི་ཁྲིམས་ར་རུ། །ལས་ཅན་ཁྱོད་འབོད་དུ་བཏང་
བ་ཡིན། །ཞེས་གསུངས་སོ། །ཡང་འདྲེ་བུ་ཆུང་ནག་པོ་ཡང་ཐོན་བྱུང་བས་
ངའི་ཕྲག་པ་གཡས་གཡོན་གཉིས་ནས་བཟུང་སྟེ། ལྕགས་མཁར་གྱི་སྒོ་ཆེན་
པོ་ཞིག་ཏུ་ཐོན་སོང་། སྒོ་སྲུང་སྟག་གཟིག་དོམ་དྲེད་ཀྱི་མགོ་ཅན་མང་པོ་དང་།།
ཁྱི་ནག་པོ་རི་ལོག་ཙམ་པ་བཞི་འདུག་པ་ཁ་ནས་མེ་འབར་བ་སྤུ་གསེབ་ནས་
མེ་སྟག་གི་ཚྭ་ཚྭ་འཕྲོས་པ་ཁ་གདངས་ཞིང་མཆེ་བ་གཙིགས་པ་དེ་རྣམས་ཀྱིས་
ཡར་ལ་འགྲོ་མི་སྟེར་བ་ཧབ་སྒྲ་ཧོབ་སྒྲ། ཁ་ཡི་འཛིན་གྲབ་བྱེད་པའི་ཚེ། མདུན་
གྱི་ནམ་མཁའ་མེ་རི་མེ་དཔུང་གི་ཀློང་ན་གཤིན་རྗེ་ཆོས་ཀྱི་རྒྱལ་པོ་ནི་སྐུ་མདོག་
མཐིང་ག་ཞལ་བཞི་ཕྱག་གཉིས། ཕྱག་གཡས་ཁྲམ་ཤིང་ཀླད་ལ་བསྐོར་བ།
ཕྱག་གཡོན་པས་ཞགས་པ་ནག་པོ་འདོམ་པ་བཅུ་ཐོགས་པ། ཞབས་གཡས་
ཀྱི་མ་ཧེ་རབ་ཏུ་ཁྲོས་པའི་ར་ཕྲག་ནས་བརྫིས་ཤིང་། ཞབས་གཡོན་པས་མཚང་
སྟེང་ནས་བརྫིས་པ། སྤྱན་ཉི་ཟླ་ཙམ་བསྒྲད་པ་ཤངས་ནས་རླུང་ནག་འཚུབས་
པ༑ མཆེ་བ་གངས་རི་ལྟར་གཙིགས་པ། ལྗགས་གློག་དམར་ལྟར་འཁྱུགས་
པ༑ སྤུ་གསེབ་ནས་མེ་སྟག་གི་ཚྭ་ཚྭ་འཕྲོ་བ་དེ་མཐོང་བའི་དུས་སངས་རྒྱས་
ཡིན་ཀྱང་འདར་ཤིག་ཤིག་བྱེད་པ། ཆོས་རྒྱལ་གྱི་གཡས་གཡོན་ན་རིམ་པ་

བཞིན་དུ་ཨ་བ་གླང་གི་མགོ་ཅན་ཁྲམ་ཤིང་ཐོགས་པ། གདུག་པ་སྦྲུལ་མགོ་
ཅན་རྒྱ་མ་ཐོགས་པ། རྡར་མ་སྤྲེལ་མགོ་ཅན་ཡིག་ཆུང་བྲི་བ། སེངྒེའི་མགོ་
ཅན་ཤྭ་རྡོ་དཀར་ནག་ཐོགས་པ། དོམ་གྱི་མགོ་ཅན་ལྕགས་ཀྱུ་བཟུང་བ། དྲེད་
མགོ་ཅན་ལག་ན་མདུང་རྩེ་དགུ་བསྣམས་པ། སྟག་མགོ་ཅན་ལག་ན་ཁྲོ་ཆུས་
རི་རབ་འཛིན་པ། གཟིག་མགོ་ཅན་ལག་ལ་སོག་ལེ་མེ་འབར་བ་ཐོགས་པ།
སྦལ་མགོ་ཅན་ལག་ན་འབུག་རྣོན་པོ་འཛིན་པ། ཁྱི་མགོ་ཅན་ལག་ན་བཤད་
ཐག་འདོམ་པ་བརྒྱ་བཟུང་བ། རྔ་མོ་མགོ་ཅན་ལོག་ན་ཐལ་བྱར་བ། ར་མགོ་
ཅན་ལོག་ན་ཞེ་སྡང་སྦྲུལ་ལས་བྱས་པའི་འུར་རྡོ་བཟུང་བ། འཕར་མགོ་ཅན་
ལག་ན་རལ་གྲི་དམར་པོ་བཟུང་བ། དེ་ལ་སོགས་པའི་ལས་མཁན་བརྒྱ་སྟོང་
ཁྲི་འབུམ་མང་པོས་ཧཱུཾ་ཧཱུཾ་དང་ཕཊ་ཕཊ༔ སོད་སོད་དང་རྒྱོབ་རྒྱོབ་ཀྱི་སྒྲ་སྒྲོག་
བཞིན་ཆོས་རྒྱལ་གྱི་མདུན་དུ་ང་རང་སོང་བའི་ཉམས་ཤར། ཡང་ལྷ་ཡི་བུ་ཆུང་
དང་འདྲེའི་བུ་ཆུང་དཀར་ནག་གཉིས་ཀྱི་ཕྱག་འཚལ་ནས། ཀྱི། ཆོས་ཀྱི་
རྒྱལ་པོ་ཁྱེད་ཀྱི་བཀའ་བཞིན་དུ་བརྗེ་དཀོན་མཆོག་རྒྱལ་མཚན་འདིར་བཀུག་
ནས་ཁྲིད་ཡོད་པས་ཇི་མཛད་དགོས་ཁྱེད་ཀྱི་དགོངས་ཤིག ཞེས་ཞུས་སོ། །
དེ་ནས་ཆོས་རྒྱལ་ཆེན་པོའི་ཞལ་ནས། ཀྱི། འཇིག་རྟེན་གྲང་ང་ཁམས་ཀྱི་
བཙུན་པ་ཁྱོད་རྨ་ཡུལ་མཐོང་བ་ཀུན་སྨོན་ནས་ལྕགས་མོ་མགོ་ལོག་ཟེར་བའི་
ས་ཆ་ནས་ཁྱོད་གཤིན་རྗེའི་ཁྲིམས་ལ་ཐེབས་ཡོད་པས་ཞག་མང་པོ་འགོར་
སོང་བ་དེ་རིང་བར་མི་ཐོན་པ་ཅི་ཡིན། ཁྱོད་འཇིག་རྟེན་གྲང་ང་ཁམས་ན་

འདུག་དུས་ཡར་དཀོན་མཆོག་ལ་མཆོད་པ་འབུལ་བ་ཅི་ཡོད། མར་ཁྱི་དང་
སྤྲང་ལོང་ལ་སྦྱིན་པ་བཏང་བ་ཅི་ཡོད། རང་གི་ལུས་ངག་ཡིད་གསུམ་ལ་དགེ་
སྦྱོར་བྱས་པ་ཅི་ཡོད། རྟེན་ཁྱད་པར་ཅན་ལ་བསྐོར་ཕྱག་བྱས་པ་ཅི་ཡོད། བྱམས་
སྙིང་རྗེ་དང་སྟོང་ཉིད་བསྒོམ་པ་ཅི་ཡོད། ཁྱོད་ཀྱིས་བདེན་པའི་གཏམ་དྲང་
པོར་ཤོད་ཅིག ཅེས་གསུངས་སོ། །ངས་ཆོས་རྒྱལ་ལ་འདི་ལྟར་དུ་ཞུས་སོ། །
མངའ་བདག་ཆོས་རྒྱལ་ཆེན་པོ་ལགས། བདག་གི་ཡུལ་ནི་རྨ་ཡུལ་ལྕགས་
མོ་མགོ་ལོག་ཡིན། ངས་ལས་དགེ་སྡིག་གི་རྒྱུ་འབྲས་ཤེས་ནས་བཟུང་། ཡར་
དཀོན་མཆོག་ལ་མཆོད་པ་གྲངས་མེད་ཡོད། ཁྱི་སྤྲང་ལོང་ལ་སྦྱིན་པ་གྲངས་
མེད་བཏང་། རང་ལུས་ངག་གི་དགེ་སྦྱོར་གྲངས་མེད་ཡོད། ལྷ་ཐུགས་རྗེ་ཆེན་
པོ་ལ་ཡིད་ཁྱེད་ཤེས་ཀྱི་གསོལ་བ་བཏབ། །ལོ་བཅུ་གཅིག་ནས་བདུན་ཅུ་
དོན་བཞིའི་བར། གསུངས་ཡི་གེ་དྲུག་མ་དུང་ཕྱུར་གཉིས། །མ་སེམས་ཅན་
ལ་དགེ་བསྐུལ་བྱས་པ་ཡི། །མ་ཎི་དུང་ཕྱུར་བརྒྱ་ལྷག་ཡོད། གཞན་ཤི་གསོན་
འབུལ་བའི་དད་རྫས་ཀྱི། །དར་གོས་ཕྲུག་གསུམ་མན་ཆད་དང་། སྣམ་བུ་
ཐེར་མ་ཡན་ཆད་ཀྱིས། ཇོ་དར་གྱི་ས་གཞི་བཀང་ནས་བཙུགས། །མར་མེ་
ཁྲི་ཕྲག་གཅིག་ཙམ་ཡོད། །ངས་སྡིག་པ་མི་དགེའི་ལས་ཤིག་བསགས། །
དཀོར་ནག་པོ་ལ་བྱུང་རྒྱལ་བསྐྱེད་པ་ཡི། །དེའི་ཤེས་བཤགས་སྨྱུང་གནས་
བརྒྱ་ཙམ་ཡོད། །མ་སེམས་ཅན་ལ་དགེ་བསྐུལ་བྱས་པ་ཡི། །སྨྱུང་གནས་སྟོང་
ཕྲག་ཙམ་ཞིག་ཡོད། །རྒྱལ་བའི་བཀའ་འགྱུར་ཆེན་པོ་ནི། །ཚར་གསུམ་རྡོ་

ལ་བརྐོས་པ་ཡོད། །ཚེ་བསླུ་ཚེ་ཐར་སྟོང་ཙམ་ཡོད། །གྲོག་སྦྱིན་དང་ཉི་སྦྱིན་
གྲངས་མེད་ཡོད། །དབུས་གཙང་གི་ཡུལ་ལ་བསྐོར་ཕྱག་བྱས། །ཀརྫོགས་
དཔལ་གསུམ་བསྐོར་ཕྱག་བྱས། །དགོན་པ་ལ་རྟེན་བཞེངས་བརྟན་བཞག་
བྱས། །ངས་དགེ་བ་བསྒྲུབ་ལུགས་དེ་ལྟར་ལགས། །ཁྱེད་ཆོས་ཀྱི་རྒྱལ་པོ་
རིན་པོ་ཆེ། །སྤྲང་བན་བདག་ལ་ཐུགས་རྗེས་གཟིགས། །ལེགས་པར་འདུག་
ན་གཏང་རག་ཐོངས། །ཉེས་པར་འདུག་ནི་ཆད་པ་ཆོད། །ཞེས་ཞུས་སོ། །
ཆོས་ཀྱི་རྒྱལ་པོའི་ཞལ་ནས་འདི་སྐད་གསུངས་སོ། །ཁྱེད་མི་ཡི་རིགས་ནི་རྫུན་
ལ་མཁས། །ཨེ་བདེན་མི་བདེན་ཧ་མི་གོ །ཞེས་གསུངས་ནས་ཨ་བ་གླེང་
མགོ་ཁྱོད་ཀྱིས་སྣང་སྲིད་གསལ་བའི་མེ་ལོང་ཁྱེར་ཤོག ཅེས་གསུངས་ནས།
ཤེལ་གྱི་མེ་ལོང་ཆེན་པོ་ཞིག་ཁྱེར་བྱུང་བ་དེའི་འོད་ཀྱི་དམྱལ་ཁམས་ཐམས་ཅད་
ཁྱབ་འདུག ཨ་བ་གླང་མགོ་ཅན་གྱི་ཞལ་ནས། རྣལ་འབྱོར་བ་འདི་བདེན་
འདུག་ལགས། མེ་ལོང་ངོས་ལ་ལྷག་པར་གསལ་བར་སྣང་། །ཞེས་གསུངས་
སོ༑ ༑ཡང་ཆོས་ཀྱི་རྒྱལ་པོའི་ཞལ་ནས། གདུག་པ་སྦྲུལ་མགོ་ཅན་ཁྱོད་ཀྱིས་
རྒྱ་མ་ལ་ཁྱོག་ཅིག་གསུངས་པས། དགེ་སྡིག་རྒྱ་མ་ལ་བཀྱག་པས་རྣལ་འབྱོར་
པ་འདི་ལ་མི་དགེ་བ་གཏན་ནས་མི་འདུག མཚན་ལྡན་གྱི་མ་ཎིའི་དར་ལྕོག་
དོ་ཡ་མི་འདུག་ཞུས་སོ། །ཆོས་ཀྱི་རྒྱལ་པོའི་ཞལ་ནས། ད་དུང་ཞིབ་དགོས་
པོས། རྡར་མ་སྤྲེལ་མགོ་ཁྱོད་ཀྱིས་ཡིག་ཆུང་ཀློགས་ཤིག གསུངས་པས་དེ་
བཞིན་རྡར་མ་སྤྲེལ་མགོས་ཡིག་ཆུང་ཀློག་པས་དཀར་པོའི་དགེ་བའི་ལས་

བསགས་ཚད་ཡིག་ཆུང་ནང་དུ་གསལ་ལོ། །སྡིག་པའི་ལས་ནི་བསགས་པ་
མི་འདུག་ཞུས་སོ། །འདྲེ་བུ་ཆུང་ནག་པོ་དེའི་ཧ་ཧ་ཁྱོད་ལས་མཁན་ཆེན་པོ་
རྣམས་ཀྱིས་ཀྱང་དགེ་སྡིག་གོ་ལོག་བྱེད་པ་འདི་ཅི་ཡིན། ལོ་རྒས་ནས་རྡུལ་
དང་བྱེ་མས་མིག་འཚང་ནས་རྒྱ་ཁ་ནོར་སོང་བ་མ་རེད་ན། མི་རྒན་གཅེར་
ཉལ་བྱེད་པ་འདི་རི་དྭགས་རྨས་མ་བཞིན་དུ་བྲག་ནང་ལ་འདུག སྤྱོད་པ་མི་
དང་མ་བསྟུན་ནས་མི་སེམས་ཚལ་བ་བཏང་། དགེ་བ་ཆོས་དང་མི་བསྟུན་
པས་རྒྱུ་ཡོ་བྱད་ལག་ཏུ་ཡོད་ཚད་ཐམས་ཅད་ཇོ་དར་ཡིན་ཟེར་ཏེ་རླུང་ལ་གཟད་
དེ་ཆུད་ཟོས་བཏང་བས་ཁྱོད་ལ་དགེ་བ་ཅུང་ཟད་ཀྱང་མེད། མི་འདིའི་ཕྱི་ལ་
ཆོས་གོས་སེར་པོ་གྱོན་ཀྱང་། ནང་ན་གསོད་སེམས་དང་ཟ་སྙམ་ལོན་སྙམ་
གྱི་ངང་ནས་མི་ཚེ་ཆུད་ཟོས་སུ་བཏང་། གསུང་རབ་ཀློག་བརྫུན་བྱས། དཀོར་
ཟས་ཀྱི་སྡིག་ཉོ་དང་སྡིག་ཚོང་བྱས། ཤི་གསོན་གྱི་དཀོར་ཟས་ཁྱིམ་ནག་གི་
ཁ་ལ་བླུག ཡང་དཀོར་ཟས་ཕ་མ་དང་ཉེ་འབྲེལ་ལ་བྱིན་པའི་དཀོར་གྱི་རྐྱལ་
བ༑ དུག་གི་སྡོང་བོ། འདི་ཐར་བའི་དུས་ཞིག་ནམ་ཡོད། མེ་ལོང་ཡིག་ཆུང་
རྒྱ་མ་ལ་འཇལ་རྒྱུ་མེད། དམྱལ་བ་མ་གཏོགས་འགྲོ་ས་མེད། ཟེར་ཞིང་རྒྱབ་
ན་གལ་ཏ་ནག་པོ་དེའི་ནང་ན་ཡོད་པའི་རྡེའུ་ནག་པོ། སྡུག་པས་སྡིག་པ་
བསགས་པའི་འབྲས་བུ་རྡེའུ་ཆུང་བརྒྱད་འདུག དེའི་དུས་སུ་ལྷའི་བུ་ཆུང་
དཀར་པོ་དེ་ཡར་ལ་བཞེངས་ནས་ཧ་ཧ་ཟེར་ཞིང་། བུ་ཆུང་ནག་པོ་ཁྱོད་ངོ་
མི་ཚ་བ་ཨི་ཡིན། བླ་མ་འདིའི་བརྗེད་སོང་བ་མང་པོ་ང་ལ་བཤད་རྒྱུ་ཡོད།

མ་ཎིའི་དུང་འཁོར་བཞི་དང་། མཆོད་རྟེན་མཐོང་བ་རང་གྲོལ་བཞི་བཞེངས་
ཡོད། དཀར་པོ་དགེ་བའི་ལས་ལ་རྗེས་སུ་ཡི་རང་བའི་ནམ་མཁའི་ཁམས་
ན་མི་ཤོང་བའི་དགེ་བ་ཡང་ཡོད། ཞར་ཞོར་བསགས་པའི་དགེ་བ་གྲངས་
མེད་པ་ཞིག་ཀྱང་ཡོད་དོ། །གསུངས་ཏེ་རྒྱབ་ནས་རྡེའུ་དཀར་པོ་ཁུར་ཡོད་
པས་སྤྲུགས་མ་ཐག་ཏུ་རྡེའུ་དཀར་པོ་རི་ཙམ་ཞིག་སྤུངས་འདུག དེའི་དུས་
ཆོས་ཀྱི་རྒྱལ་པོ་དེ་ཉིད་གནས་གྱུར་ཏེ་ཇོ་བོ་ཐུགས་རྗེ་ཆེན་པོ་འཕགས་པ་སྤྱན་
རས་གཟིགས་སྐུ་མདོག་དཀར་པོ་གངས་རི་ལ་ཉི་མ་ཤར་བ་ལྟར་དུ་འགྲོ་འདུལ་
ཕྱག་བཞི་པ་ཞིག་ཏུ་གྱུར། ལས་མཁན་བརྒྱད་པོ་ཡང་བྱང་ཆུབ་སེམས་དཔའ་
ཉེ་བའི་སྲས་ཆེན་བརྒྱད་དུ་གྱུར་སོང་། ཆོས་རྒྱལ་ཆེན་པོའི་གཡས་ཟུར་ན།
ལམ་དཀར་པོ་དར་ཡུག་བརྐྱངས་འདྲ་ཞིག་ཤར་ནས། ལམ་གྱི་སྣེ་མོ་བདེ་
བ་ཅན་གྱི་ཞིང་དུ་ཟུག་ཡོད་པས། ཆོས་ཀྱི་རྒྱལ་པོའི་ཞལ་ནས། ཀྱི། རྣལ་
འབྱོར་སྟག་བླ་དཀོན་མཆོག་རྒྱལ་མཚན་ཁྱེད། །ཚོགས་བསགས་པའི་རྣལ་
འབྱོར་ཞིག་ཏུ་སྣང་། །ང་ཆོས་རྒྱལ་དགའ་སྤྲོ་རྒྱ་ཆེར་འཕེལ། །ད་ཁྱེད་འགྲོ་
བའི་ལམ་ཁར་འདི་ནས་ཡར། །ཞིང་དག་པར་འགྲོ་རྒྱུ་ཡིན་ནའང་། །མ་སེམས་
ཅན་མ་རིག་དབང་གིས་སྒྲིབ། །བློས་འདོར་མི་རུང་བས་རེ་ཞིག་བར། །
ཁྱེད་འཇིག་རྟེན་གྲང་ང་ཁམས་དེར་སོང་། །ང་གཤིན་རྗེ་ཆོས་ཀྱི་རྒྱལ་པོ་ཡི། །
བཀའ་ཡི་ཕོ་ཉ་གྱིས་ཤིག་གསུངས། །ཡང་བདག་གི་ཞུ་བ་འདི་ལྟར་དུ་ཕུལ་
ལོ༑ ༑ ཀྱི། རྗེ་འཇིག་རྟེན་གསུམ་གྱི་མངའ་བདག་ལགས། ཁམས་གསུམ་

གྱི་འཁོར་བ་སྡུག་བསྔལ་མཚོ། །དེ་བསམ་ན་འགྲོ་བར་བདག་མི་འདོད། །
ལས་ཉོན་མོངས་ཕུང་བོ་མེ་འབར་ཁྲོད། །ཤེས་བཞིན་དུ་མ་བསྲེགས་རིན་པོ་
ཆེ༑ ༑ལུས་མི་གཙང་རྣག་ཁྲག་རྐྱལ་པ་ལ། །ཞེ་སྙིང་ནས་ཡིད་ཁ་ལོག་པ་
ཡིན། །སྐྱེ་འཆི་ནི་ཉི་མའི་འཆར་ནུབ་དེ། །ཡང་ཡང་སུན་བློ་སྐྱེས་པ་ཡིན། །
འཇིག་རྟེན་སྣང་བ་རྨི་ལམ་ཙམ། །ཆེ་ཆུང་ཡུན་ལ་སྡོད་ལུགས་མེད། །ཆོས་
རྒྱལ་ཆེན་པོས་ཐུགས་རྗེས་དགོངས། །བདག་ཞིང་བདེ་ཆེན་ལམ་ལ་གཏང་
དུ་གསོལ། །ལས་ངན་ཆུ་བོ་བཟློག་ཏུ་གསོལ། །ལས་ངན་འདམ་རྫབ་སྐེམ་
དུ་གསོལ། །ཕོ་ལོ་བདུན་ཅུ་དོན་བཞིའི་བར། །འཇིག་རྟེན་འདུན་མ་ཚར་བ་
ཡིན། །འཇིག་རྟེན་ཁམས་ཀྱི་འགྲོ་བ་རྣམས། །སྐྱེས་ནས་ལན་གཅིག་འཆི་
བ་ཡིན། །མ་ནུས་དཀོན་མཆོག་རྒྱལ་མཚན་ང་། །སྐྱེས་ཐེངས་གཅིག་ལ་འཆི་
ཐེབས་གཉིས། །བཟོད་པར་མི་འདུག་ཐུགས་རྗེ་ཅན། །ལུས་རྒས་གདོང་ལ་
གཉེར་མས་གང་། །སྐྲ་དཀར་སོ་ལྷུང་གོམ་པ་འཁྱོར། །དབང་བོ་མི་གསལ་
དྲན་པ་འཐིབས། །སོང་རུང་འགྲོ་དོན་མ་མཆིས་པས། །ཆོས་རྒྱལ་ཆེན་པོས་
དགོངས་པ་ཀློད། །རྗེ་སྐྱེས་མཆོག་ཀུ་སུ་ལུ་བ་དང་། །ཤར་དྭགས་པོ་བཀྲ་
ཤིས་རྣམ་རྒྱལ་ཞབས། །ཁྱེད་ཆོས་རྒྱལ་བཀའ་ཡི་ཕོ་ཉ་ཡིན། །བདག་ཕྱིར་
ལོག་སོང་བ་སྟོང་འགྲོས་ཡིན། །བདག་ཐར་བའི་ལམ་ལ་གཏང་དུ་གསོལ། །
ཞེས་ཞུས་ནས་ཕྱག་དགུ་ཕྲུགས་སུ་འཚལ་ལོ། །ཡང་ཆོས་ཀྱི་རྒྱལ་པོའི་ཞལ་
ན་རེ། །བུ་རང་དོན་ཚགས་སུ་ཚུད་པ་ན། །གཞན་དོན་འགྲོ་བ་འདུལ་བ་ཡིན། །

བྱམས་དང་སྙིང་རྗེ་མི་ལྡན་པའི། །ཆོས་པ་བྱ་བ་ཅི་ལ་ཟེར། །གཞན་དོན་བློ་
ཡིས་འདོར་བ་ཡིས། །བྱང་ཆུབ་སེམས་དཔའ་ཅི་ལ་ཟེར། །རང་བདེ་འབའ་
ཞིག་བསྒྲུབ་པ་ཡིས། །ཐུགས་བསྐྱེད་བྱ་བ་ཅི་ལ་ཟེར། །དལ་འབྱོར་ལུས་ལ་
མ་བརྟེན་པའི། །སངས་རྒྱས་བྱ་བ་གང་ནས་སྒྲུབ། །ཉོན་མོངས་མེད་ན་ཡེ་
ཤེས་མེད། །མུན་པ་མེད་ན་སྣང་བ་མེད། །འཁོར་བ་མེད་ན་འདས་པ་མེད། །
སྡིག་པ་མེད་ན་དགེ་བ་མེད། །དམྱལ་བ་མེད་ན་ཐར་བ་མེད། །དེ་ཕྱིར་འཁོར་
བར་སྐྱོན་མ་འཛིན། །སྒྱུ་མའི་ལུས་ལ་སྐྱུག་མ་བྲོ། །བླ་སྲོག་ཚེ་གསུམ་མི་
ཉམས་པའི། །རྣལ་འབྱོར་ལུས་པོ་མལ་ན་སྣང་། །རྣམ་ཤེས་དབང་པོ་ཐོབ་
པ་དེ། །དམྱལ་ཁམས་ལྟད་མོ་བལྟ་བར་སོང་། །ད་ནི་བེམ་རིག་འགྲོགས་རེ་
རན། །ཚེ་ལོ་ལྔ་བཅུ་བར་དུ་སྡོད། །རྣལ་འབྱོར་མི་འཆི་འགྲོ་དོན་མཛོད། །
ཅེས་གསུངས་པ་དང་འོ་ན་ཆོས་རྒྱལ་ཆེན་པོའི་བཀའ་བཞིན་དུ། །བདག་འགྲོ་
དགོས་ན་བར་ཆད་མི་འབྱུང་བར་ཐུགས་རྗེས་ཟུངས། །འཇིག་རྟེན་གྲང་ང་
ཁམས་ཀྱི་མི་རྣམས་ལ། །ཆོས་རྒྱལ་ཆེན་པོའི་བཀའ་འཕྲིན་ཞིག་བསྐུར་བར་
ཞུ་ཞུས་པས། ཆོས་རྒྱལ་ཆེན་པོའི་ཞལ་ནས། ཁྱོད་གྲང་ང་ཁམས་ཀྱི་མི་
རྣམས་ལ་དམྱལ་བའི་སྡུག་བསྔལ་གྱི་ལོ་རྒྱུས་མ་བརྗེད་པར་དམ་དུ་བཟུང་ལ་
ཤོད། །འཇིག་རྟེན་གྲང་ང་ཁམས་ཀྱི་མི་རྣམས་ཀྱི་དཀར་པོ་དགེ་བའི་ལས་
རྒྱབ་ཏུ་བསྒྱུར། མི་དགེ་སྡིག་པའི་ལས་ལ་ཧབ་ཐོབ་བྱས་པའི་དམྱལ་ཁམས་
བཅོ་བརྒྱད་ནི་དབྱར་གྱི་ཆུ་བོ་བཞིན་དུ་རྒྱས། མཐོ་རིས་ཐར་པ་ནི་དགུན་གྱི་

ཆུ་བཞིན་དུ་བྲི་ཞིང་ཉུང་བར་འདུག་གོ་གྱིས་ཤིག བསྐལ་བ་བཟང་པོ་ཚེ་ལོ་
ཡར་འཕེལ་ལ་དགེ་བ་རི་རབ་ཙམ་བསགས་པ་བས་ད་ལྟ་དུས་ངན་སྙིགས་
མའི་དུས་ན་ཉིན་གཅིག་སྨྱུང་གནས་གཅིག་ཙམ་བསྲུངས་པས་སྟོབས་ཆེ་བར་
འདུག་གོ་གྱིས་ཤིག འཇིག་རྟེན་གྲང་ང་ཁམས་ཀྱི་བླ་མ་རྣམས་ཀྱིས་རྫུན་གྱི་
མི་མགོ་བསྐོར་ནས་རང་གཞན་གཉིས་ཀ་ཕུང་བར་མ་བྱེད། དཔོན་པོ་རྣམས་
ཟ་འདོད་ཕྱོགས་ལྷུང་ཁྲིམས་ཀྱིས་ཉེས་མེད་ལ་ཆད་པ་མ་གཅོད། གཙོ་བོ་རྣམས་
ཀྱིས་རང་འདོད་མ་ཆེ་སྤྱི་སེམས་ཡོད་དགོས། དགེ་ཚུལ་སློང་རྣམས་ཀྱིས་འདུལ་
ཁྲིམས་རྒྱབ་ཏུ་བསྐྱུར་ནས་གཤིན་གསོན་གྱི་དཀོར་ཟས་མ་ཟ། རྒན་རྒོན་
རྣམས་ཀྱིས་སེར་སྣ་མ་ཆེ། ངག་འཁྱལ་གྱི་གཏེར་སྒོ་མ་ཕྱེ། མ་ཎི་དང་དགེ་
བསྒྲུབ་མ་འཆུག ལོ་ཉུང་གི་སེམས་མ་དཀྲུགས། ཕོ་སར་རྣམས་ཀྱིས་མིག་
གི་མཐོང་ཚད་མ་གསོད། དམྱལ་བའི་གཏིང་རྡོ་མ་བྱེད། བུ་ཚ་རྣམས་ཀྱིས་
ཚིག་རྩུབ་ཀྱི་མདའ་མཚོན་ཕ་མའི་སྙིང་ལ་མ་རྒྱག བུད་མེད་ཀྱིས་ཞེ་སྡང་ཁོང་
ཁྲོ་མ་བསགས། སེར་སྣ་འཇུར་འགགས་མ་བྱེད། མར་མེ་ཅི་འགྲུབ་ལ་རེམ།
ཕྱུག་པོ་རྣམས་ཀྱིས་སེར་སྣ་མེད་པའི་དམ་པའི་ཆོས་ཕྱོགས་ལ་འབད་དགོས།
བྱིས་པ་ཆུང་ངུ་རྣམས་ཀྱིས་འབུ་སྲིན་ཕྲ་མོ་རྩེད་མོའི་ཚུལ་དུ་མ་གསོད། གླ་
གཡོག་རྣས་ཀྱིས་ནང་རྐུན་མ་བྱེད། །སྤྲང་པོ་དང་ཁྱི་སྡོམ་ཉམ་ཐག་ལ་ལྟོ་བླུད། །
གྲགས་ཞན་མེད་པར་ཀུན་གྱིས་ཤི་དམྱལ་བའི་གནས་སུ་ཐོན་དུས་འགྱོད་མི་
དགོས་ཙམ་ཞིག་གྱིས་ཤིག ཅེས་གསུངས་སོ། །ཨོཾ་མ་ཎི་པདྨེ་ཧཱུྃ་ཧཱུྃ༔

ཡང་བདག་གི་ཞུ་བ། ཀྱི། ཆོས་ཀྱི་རྒྱལ་བོ་ལགས། སྤྱིར་འདུས་བྱས་ཀྱི་
དགེ་རྩ་ཐམས་ཅད་ཀྱི་ནང་ནས་སྟོབས་གང་ཆེ། རྩ་བརྒྱུད་བླ་མ་རྣམས་ཀྱི་
ནས་ནས་བྱིན་རླབས་སུས་མྱུར། ཡི་དམ་ལྷ་ཐམས་ཅད་ཀྱི་ནང་ནས་ཐུགས་
རྗེ་སུས་ཆེ། གསུང་རབ་ཀྱི་ཆོས་ཐམས་ཅད་ཀྱི་ནང་ནས་གདམས་པ་གང་
ཟབ། ནག་པོ་སྡིག་པ་ཐམས་ཅད་ཀྱི་ནང་ནས་རྣམ་སྨིན་སུས་ལྕི། བདག་
ཅག་འཇིག་རྟེན་གྲང་ང་ཁམས་ཀྱི་མི་རྣམས་ཀྱི་གོ་སླ་ལ་ཉམས་སུ་ལེན་བདེ་
བའི་ཆོས་ཞིག་ཞུ་ཞུས་པས། འོ་ན་ལེགས་པར་ཉོན་ལ་ཡིད་ལ་ཟུངས་ཤིག
འཛམ་བུའི་གླིང་པ་རྣམས་ལ་ཤོད། སྤྱིར་འདུས་བྱས་ཀྱི་དགེ་རྩ་ཐམས་ཅད་
ཀུན་གྱི་ནང་ནས། མཚན་ལྡན་ཇོ་བོ་དར་ཆེན་ལས། ཆོས་སྟོབས་ཆེ་བ་ངོས་
མ་མཐོང་། གཞན་ཡི་དམ་ཐུགས་རྗེ་ཡོད་མོད་ཀྱང་། བོད་ཁ་བ་ཅན་དུ་འགྲན་
ཟླ་མེད་པ་མགོན་པོ་སྤྱན་རས་གཟིགས་དབང་ཡིན། རྩ་བརྒྱུད་ཀྱི་བླ་མ་ཐམས་
ཅད་ཀྱང་། བྱིན་རླབས་མྱུར་ཡང་དེའི་ནང་ནས། གུ་རུ་པདྨ་འབྱུང་གནས།
རྒྱལ་བ་བློ་བཟང་གྲགས་པ། པཎ་ཆེན་བློ་བཟང་ཆོས་ཀྱི་རྒྱལ་མཚན། ཇོ་
བོ་རྗེ་དཔལ་ལྡན་ཨ་ཏི་ཤ མཁན་ཆེན་བོ་དྷི་ས་ཏཱ། རྗེ་བཙུན་མི་ལ་རས་པ།
ལྷོ་བྲག་མར་པ་ལོ་ཙཱ། དྭགས་པོ་ཟླ་འོད་གཞོན་ནུ། རས་ཆུང་རྡོ་རྗེ་གྲགས་
པ༑ རྒྱལ་དབང་ལྔ་བ་ཆེན་པོ་ངག་དབང་བློ་བཟང་རྒྱ་མཚོ། ཀརྨ་པ་དུས་
གསུམ་མཁྱེན་པ། མཁས་གྲུབ་ཀརྨ་ཆགས་མེད། རྫོགས་ཆེན་པདྨ་རིག་
འཛིན། རྒྱལ་སྲས་གཞན་ཕན་མཐའ་ཡས། མ་ཅིག་ལབ་ཀྱི་སྒྲོལ་མ། མཁའ་

འགྲོ་མ་དམ་ཆོས་མཚོ་མོ། མཁའ་འགྲོ་མ་བརྩོན་འགྲུས་བཟང་མོ། །རྗེ་བཙུན་
མ་མི་འགྱུར་དཔལ་སྒྲོན། །ས་སྐྱེའི་རྗེ་བཙུན་མ་བྱང་ཆུབ་སྒྲོལ་མ། འདྲེན་
མཆོག་ནམ་མཁའ་འོད་གསལ། དབང་ཆེན་དགྱེས་རབ་རྡོ་རྗེ། ཀཿདམ་པ་
བདེ་གཤེགས། ཆོས་རྗེ་བྱམས་པ་འབུམ། ཆོས་རྗེ་གཙང་སྟོན་པ། གཏེར་
ཆེན་འགྱུར་མེད་རྡོ་རྗེ། ལོ་ཆེན་དྷརྨ་ཤྲཱི། ལོ་ཆེན་བེ་རོ་ཙ་ན། རིག་འཛིན་
འཇིགས་མེད་གླིང་པ། འཇིགས་མེད་འཕྲིན་ལས་འོད་ཟེར། ཕྱག་ན་པདྨོ་
འཇིགས་མེད་རྒྱལ་བའི་མྱུ་གུ། སྤྱན་རས་གཟིགས་སྤྲུལ་ཨ་བོའི་བླ་མ་བསྟན་
འཛིན་དར་རྒྱས། དཔལ་སྤྲུལ་འཇམ་པའི་དབྱངས་ཨོ་རྒྱན་འཇིགས་མེད་
ཆོས་ཀྱི་དབང་པོ། སྤྱན་རས་གཟིགས་སྤྲུལ་སྐྱབས་མགོན་ཚོགས་དྲུག་རང་
གྲོལ། ཤིང་བཟའ་རྡོ་རྗེ་འཆང་བློ་བཟང་དར་རྒྱས། སྤྱན་རས་གཟིགས་ཀྱི་
རྣམ་སྤྲུལ་སྨྱུང་གནས་དགེ་སློང་དོན་ཡོད་རྒྱལ་མཚན། སང་སང་མྱུང་གནས་
པ་བློ་བཟང་བསྟན་འཛིན་རྒྱ་མཚོ། དགེ་སློང་མ་དཔལ་མོ། བྱང་སེམས་ཟླ་
བ་རྒྱལ་མཚན། བྱ་བྲལ་བ་སྐལ་བཟང་ཆོས་འཕེལ། རྒྱལ་བ་རིགས་གསུམ་
མགོན་གྱི་རྣམ་སྤྲུལ་བྲག་དཀར་པ་བློ་བཟང་དཔལ་ལྡན་བསྟན་འཛིན་སྙན་
གྲགས། རྗེ་བཙུན་བླ་མ་ངག་དབང་བཟང་པོ། བྱ་བྲལ་བ་དོན་འགྲུབ་བཀྲ་
ཤིས། ཀོང་སྤྲུལ་ཡོན་ཏན་རྒྱ་མཚོ། འཇམ་དབྱངས་མཁྱེན་བརྩེའི་དབང་པོ།
ངག་དབང་པདྨ་བསྟན་འཛིན། མཁན་ཆེན་པདྨ་བཛྲ། སྤྱན་རས་གཟིགས་
དངོས་འཇིགས་མེད་པདྨ་བདེ་ཆེན་བཟང་པོ། རྒྱ་རྗེ་གྲུབ་ཆེན་པདྨ་རྡོ་རྗེ་རྒྱལ་

མཚན། དཔལ་ཡུལ་བ་རིག་འཛིན་ཀུན་བཟང་ཤེས་རབ། པདྨ་ལྷུན་གྲུབ་
རྒྱ་མཚོ། གྲུབ་དབང་པདྨ་ནོར་བུ། བདག་ཅག་གི་དྲིན་ཆེན་རྩ་བའི་བླ་མ་སངས་
རྒྱས་རིན་ཆེན་གཙུག་ཏོར་ཅན་མི་ཡི་ཤ་ཚུགས་སུ་གྲུབ་པ་ངུར་སྨྲིག་གར་གྱི་
རྣམ་པར་རོལ་བ་ཐུབ་བསྟན་ཆོས་ཀྱི་རྡོ་རྗེ་འཇིགས་མེད་ཕྱོགས་ལས་རྣམ་རྒྱལ་
བཟང་པོ་ལ་སོགས་པའི་རྩ་བརྒྱུད་ཀྱི་བླ་མ་དེ་རྣམས་ནི་ད་ལྟ་དམྱལ་ཁམས་
འདིར་དུས་རྒྱུན་དུ་བྱོན་ཅིང་སེམས་ཅན་གྲངས་མེད་འབུམ་ཕྲག་མང་པོ་དག་
པའི་ཞིང་དུ་འདྲེན། གུ་རུ་པདྨ་འབྱུང་གནས་ཞེས། སྔགས་འཆང་པ་ཁ་ཊཾ་
ཅན་དེ་ཡི་རྫུ་འཕྲུལ་མཐུ་སྟོབས་བསམ་མི་ཁྱབ་པ་ཁོང་བྱོན་ཚེ་དམྱལ་ཁམས་
དེའི་ལྕགས་མཁར་རྣམས་ཀྱང་བཤིག་ལ་ཁད། དམྱལ་ཟངས་ཁ་སྦུབ་ལ་ཁད་
པ༑ ཁོང་འདྲ་བ་སྟོང་ཕྲག་རེ་སྤྲུལ་ནས། སེམས་ཅན་དུང་ཕྱུར་མང་པོ་ཟངས་
མདོག་དཔལ་གྱི་རི་བོར་འདྲེན་སོང་ངོ༌། །འོན་ཀྱང་དམྱལ་བའི་སེམས་ཅན་
རྣམས། ཞབས་ནས་འཁྱགས་རམ་ཞུ་བ་ཙམ་ཡང་སྟེང་ནས་ཁ་བ་དང་། བུ་
ཡུག་བབ་པ་ལྟ་བུའི་ཟད་པ་མེད། ཆོས་རྣམས་ལོ་ཡག་སྙེ་མ་དང་འདྲ་བའི་
བཟང་ངན་མེད་མོད་ཀྱང་། གསུང་ཡི་གེ་དྲུག་མ་དང་མཉམ་པའི་ཆོས་ནི་
དམྱལ་བའི་གྲོང་འདིར་ངས་མ་མཐོང་། ཁོང་ཐུགས་རྗེ་ཆེན་པོ་ཡིན་ཟེར་
བའི། །ལྷ་ཕྲུག་དཀར་པོ་གནས་འདི་རུ། །ཉིན་རེ་ལན་གསུམ་བྱོན་པར་
འདུག །ཁོང་ས་ལ་མི་འབབས་ནམ་མཁའ་ནས། །མ་ཎིའི་འགུར་དབྱངས་
རེ་རེ་འཕེན། །དམྱལ་ཁམས་སྟོང་ལ་ཁད་རེ་འདྲེན། །དེ་ནས་དར་ལྕོག་དགུང་

ལ་ཐུག །འཛིན་མཁན་མེད་པར་མཁའ་ལ་འགྲོ། །ཡུ་བར་སེམས་ཅན་དུང་
ཕྱུར་མང་པོས་འཇུས། །མཐོ་བར་སྣང་ཁམས་ལ་འགྲོ་བར་སྣང་། །རྡོ་ཡིག་
དྲུག་བྲིས་པ་དཀར་པོའི་ཆར། །བབས་པས་དམྱལ་བའི་ལྕགས་རི་གཏོར། །
ལས་མཁན་རྣམས་ཡར་མར་བྲོས་སོང་བའི། བར་ལ་སེམས་ཅན་དུང་ཕྱུར་
འགས། ཇོ་དར་བཟུང་ནས་དབྱིངས་སུ་ཡལ། །ནག་པོ་སྡིག་པ་ཀུན་གྱི་ནང་། །
ཆོས་ལ་ལོག་ལྟ་སྐྱེ་བ་ཐུ། །ཚེ་ཕྱི་མ་ཨི་བདེན་ཟེར་བ་དང་། །གཤིན་རྗེ་དང་
དམྱལ་བ་འདི་ཡོད་དམ། །མི་ཤེས་ཟེར་བའི་སྡིག་པ་ལྕི། །ཕ་མ་བསད་དང་
དམ་ཆོས་ལ། །སྐུར་འདེབས་བཤགས་ན་དག་མོད་ཀྱང་། །རྒྱུ་འབྲས་མི་
བདེན་བསམ་ཞིང་ཟེར། །དེ་ལ་བཤགས་པའི་གཉེན་པོ་མེད། །ཆུ་ལ་མེ་འབར་
ཅི་ཡིས་བསད། །ཅེས་གསུངས། ཡང་བདག་གིས་ཞུས་པ། བཀའ་དྲིན་ཆེ།
འདུས་བྱས་ཀྱི་དགེ་བ་ཐམས་ཅད་ཀྱི་ནང་ནས་ཇོ་དར་སྟོབས་ཆེ་བའི་རྒྱུ་མཚན་
གང་ལགས། བདག་གི་འདི་ཕྱིའི་བློ་ཕུག་ལྷ་ཐུགས་རྗེ་ཆེན་པོ་དང་། ཆོས་
མཚན་ལྡན་དར་ལྕོག་དཀར་པོ་གཉིས་ལ་གཏད་པ་མ་ནོར་འདུག་གམ་ཞུས་
པས། བློ་ནོར་བ་མེད། དམྱལ་བའི་ཡུལ་འདི་ན་ཁས་གྲགས་ཅན་གྱིས་དཔོན་
པོ༑ ནོར་ཡོད་ཀྱི་ཕྱུག་པོ། དཔུང་ཡོད་ཀྱི་ཕ་ཚན་བརྒྱ་སྟོང་མང་པོ་བས་ཀྱང་།
རྒན་མོ་ཇོ་དར་ཁུར་བ་ཞིག་གི་དབང་ཆེ་བ་ལ་ལྟོས་ཤིག ཁྱེད་རྣལ་འབྱོར་
བ་དམྱལ་ཁམས་བཅོ་བརྒྱད་ཀྱི་ཡུལ་དུ་ཁྱི་ལྟར་ཉུལ་བའི་དུས་འཇིགས་སྐྲག་
ཉམ་ང་མེད་པ་ཆོས་མཚན་ལྡན་མ་ཎིའི་དར་ལྕོག་དཀར་པོའི་མཐུ་ཡིན་པས།

འདུས་བྱས་ཀྱི་ཆོས་ཐམས་ཅད་ཀྱི་ནང་ནས་དགེ་རྩ་ཆོས་མཚན་ལྡན་མ་ཎིའི་
དར་ལྕོག་དཀར་པོ་སྟོབས་ཆེ་བ་ཡོད་པའི་རྒྱུ་མཚན་བསམ་གྱིས་མི་ཁྱབ་པ་
མང་པོ་ཡོད་ཀྱང་། མདོར་བསྡུས་ན། བསྐལ་བ་དང་པོ་རྫོགས་ལྡན་ལ་
འཁོར་ལོས་བསྒྱུར་བའི་རྒྱལ་པོ་བྱོན་ཏེ་དགེ་བ་བཅུའི་ཁྲིམས་བཞག་ནས་སེམས་
ཅན་ཐམས་ཅད་མཐོ་རིས་སུ་འདྲེན། ཆོས་ཀྱི་རྒྱལ་པོ་ཡར་བཞེངས་ནས་ཇོ་
དར་དེ་ལ་ཕྱག་གསུམ་ཕུལ་ཞིང་དབུའི་ནམ་མཁའ་ལ་འཕང་ནས་དབུ་ཐོག་
གདུགས་ལྟར་འཁོར་བའི་ཚེ། བདག་གི་མདུན་མའི་ཡང་རྩེ་རྣམས་ལས་ཆོས་
འདིར་གཏད་ས་མ་ནོར་འདུག ཉམས་དགའ་སྤྲོ་དཔག་ཏུ་མེད་པ་བསྐྱེད་ནས་
ཕྱག་དགུ་ཕྲུགས་སུ་འཚལ་ལོ། །མེ་ཏོག་འཐོར་བ་པོ། རབ་བླ་མ་མཚན་
ཉིད་དང་ལྡན་ཞིང་། ཐུགས་རྗེ་ཆེན་པོའི་ཞལ་མཐོང་བའམ། ཡིག་དྲུག་
བཟླས་པ་དུང་ཕྱུར་སོང་བ། འབྲིང་དགེ་བཤེས་ཏིང་འཛིན་དང་ལྡན་པ། ཐ་
མ་ཡང་གང་ཟག་ཁྲིམས་གཙང་སྡོམ་ལྡན། རབ་གནས་ཀྱི་ཆོ་ག་ལས་རིམ་
རྣམས་ཤེས་པས་བཀྲ་ཤིས་པའི་མེ་ཏོག་འཐོར་བ་གལ་ཆེ། གལ་ཏེ་མ་འབྱོར་
ན་བསམ་པ་དག་པས་ཐུགས་རྗེ་ཆེན་པོ་ལ་གསོལ་བ་བཏབ། ཡིག་དྲུག་
བཟླས་ནས་བཙུགས་པ་ན། ཐུགས་རྗེ་ཆེན་པོ་སྙིང་རྗེའི་ལྷ་ཡིན་པས་རང་
བཞིན་གྱིས་རབ་ཏུ་གནས་པར་བྱའོ། །དར་ལྕེ་ནི། སྤྱིར་དར་ལྕོག་ཐར་བའི་
གྲུ་ཆེན་ཡིན། །དེ་ཡི་ལག་སྐྱ་དར་ལྕེ་ཡིན། །དར་ལྕོག་མཐོ་རིས་རྟ་ཕོ་ཡིན། །
བྲབ་བྱེད་ལྕག་ནི་དར་ལྕེ་ཡིན། །དར་ལྕོག་བྱང་ཆུབ་མཁར་རྫོང་ཡིན། །དར་

འདས་ལོག་དཀར་ཚིག་ཐར་བའི་ལམ་སྟོན་གསལ་བའི་སྒྲོན་མེ།
ལྕེ་བ་དན་ཁྲ་བོ་ཡིན། །དར་ལྕོག་མར་ཁུས་ཀོང་བུ་ཡིན། །སྣང་བྱེད་སྡོང་བུ་
དར་ལྕེ་ཡིན། །ཞེས་ཟེར་བ་ཡིན་པས་དར་ལྕེ་འཛོམས་པ་ནི་གལ་ཆེའོ། །
གཞན་ཡང་ན་བའི་རིམ་གྲོ་ཉིན་མཚན་མེད་པར་སྒྲོག་པ་འདི་ལྷ་རྗེ་ངོ་ནག་འབོད་
པས་དོ་ཟླ་མེད། ཤི་ན་ལམ་མཁན་རང་ཆས་སུ་ཡོད་པ་མགོ་བསྐོར་བླ་མ་
འབོད་པས་དོ་ཟླ་མེད། འཇིགས་ན་འཇིགས་པ་དང་རང་གྲོལ་མཚན་ལྡན་
དར་ལྕོག་དཀར་པོ་ཡིན། །ཁྲེལ་མེད་ཕ་ཚན་ར་མདའ་སྤྲན་པས་དོ་ཟླ་མེད། །
ལྟོགས་ན་རོ་བརྒྱ་ལྡན་པའི་ཟས་མཆོག་མཚན་ལྡན་དར་ལྕོག་དཀར་པོ་ཡིན། །
སྡིག་པའི་ཁ་ཟས་བསྒྲུབ་པས་དོ་ཟླ་མེད། །སྐོམ་ན་འཆི་མེད་བདུད་རྩིའི་བཏུང་
བས་ཀྱང་ཆོས་མཚན་ལྡན་དར་ལྕོག་དཀར་པོ་འདི། །དུག་ཆང་མྱོས་བྱེད་
བསྒྲུབ་པས་དོ་ཟླ་མེད། །ཆད་ན་རྫུ་འཕྲུལ་རྟ་མཆོག་མཚན་ལྡན་དར་ལྕོག་
དཀར་པོ་འདི། །རྩ་ཟན་ཁྱུ་མཆོག་ཞོན་པས་དོ་ཟླ་མེད། །དེའི་ཕྱིར་ན་འདི་
སྟོབས་ཆེ་བ་ཡིན། གཞན་ཡང་མིག་གི་མཐོང་ཚད། དང་བ་འདྲེན་པ་ངན་
སོང་དུ་མི་གཏོང་། རླུང་གིས་ཕོག་ཚད་སྡིག་སྒྲིབ་བྱང་ནས་མཐོ་རིས་སུ་སྐྱེ།
ཡིད་ཀྱི་མོས་གུས་ཆེན་པོ་བྱས་པས་མཐོ་རིས་དང་ངེས་ལེགས་ཀྱི་གོ་འཕང་
ཐོབ། གཞན་ཡང་ངན་སོང་གི་ལམ་རྒྱུན་བཅད། མཐོ་རིས་ཐར་བའི་ལམ་
སྣ་འདྲེན། འབྲེལ་ཚད་དོན་དང་ལྡན། མཐོང་ཚད་ཕྱིར་མི་ལྡོག ཁམས་གསུམ་
འཁོར་བ་དོང་ནས་སྤྲུགས་པར་བྱེད་པའི་ཆོས་མཚན་ལྡན་དར་ལྕོག་དཀར་པོ་
འདི་རྟ་རྨིག་ལྕགས་ཀྱིས་བཏུམ་ནས་བཙལ་ཡང་རྙེད་པར་འགྱུར་རེ་ཀན། ལྟ་

སྒོམ་སྤྱོད་འབྲས་ཀྱི་གནད་ཚུལ་བཞིན་དུ་རྫོགས་ཤིང་གོམས་པ་ནི་གང་ལའང་
མ་གཏོགས་པའོ། །ཞེས་གསུངས་སོ། །ཡང་བདག་གིས་ཞུས་པ། ཀྱི། ཆོས་
ཀྱི་རྒྱལ་པོ་རིན་པོ་ཆེ། གྲང་ང་ཁམས་ཀྱི་མི་རྣམས་ཐུགས་རྗེས་ཟུངས། འོ་
ན་ཆོས་མཚན་ལྡན་གྱི་དར་ལྕོག་དཀར་པོ་དེ་རྒྱུ་དང་དུས་གང་ལ་བྱེད་པ་བཟང་། །
ཞེས་ཞུས་པས། ཆོས་ཀྱི་རྒྱལ་པོའི་ཞལ་ནས། ཚེས་གཅིག་སངས་རྒྱས་ཏིང་
འཛིན་རྒྱལ་པོའི་དུས་ཆེན། ཇོ་དར་གཅིག་བཙུགས་ན་བརྒྱ་འགྱུར་དུ་འགྲོ།
ཚེས་བརྒྱད་སངས་རྒྱས་སྨན་བླའི་དུས་ཆེན་ལ་དགེ་སྡིག་སྟོང་འགྱུར་ཡིན། ཚེས་
བཅུ་ལ་སློབ་དཔོན་པདྨ་འབྱུང་གནས་དང་དཔའ་བོ་མཁའ་འགྲོ་འབུམ་གྱི་
ཚོགས་འཁོར་བསྐོར་བའི་དུས་ཆེན་ལ་ཇོ་དར་གཅིག་བཙུགས་ན་འབུམ་ཐེར་
ལྔ་དང་བྱེ་བ་གཅིག་ཏུ་འགྱུར། ཚེས་བཅོ་ལྔ་ལ་སངས་རྒྱས་སྣང་བ་མཐའ་
ཡས་འཁོར་བྱང་ཆུབ་སེམས་དཔའ་འབུམ་དང་བཅས་པ་སེམས་ཅན་འཆི་ཁ་
མ་རྣམས་ལ་གཟིགས་ནས་བྱོན་པའི་དུས་ཆེན་ལ་ཇོ་དར་གཅིག་བཙུགས་པ་
འབུམ་ཐེར་འགྱུར་རོ། །བཅོ་བརྒྱད་ལ་ཐུགས་རྗེ་ཆེན་པོ་འཁོར་བ་དོང་སྤྲུགས་
ཀྱི་འགྲོ་བ་སེམས་ཅན་ཐམས་ཅད་ཀྱི་སྡུག་བསྔལ་ལ་གཟིགས་ནས་བྱོན་པའི་
དུས་ཆེན་ལ་བྱེ་བ་གཅིག་དང་འབུམ་ཐེར་བརྒྱད་དུ་འགྱུར། ཉི་ཤུ་ལྔ་ལ་རིག་
འཛིན་དཔའ་བོ་མཁའ་འགྲོ་འབུམ་གྱིས་ཚོགས་འཁོར་མཛད་པའི་དུས་ཆེན་
ལ་བྱེ་བ་གཉིས་དང་འབུམ་ཐེར་ལྔར་འགྱུར། གནམ་སྟོང་ལ་སངས་རྒྱས་ཐུབ་
པའི་དབང་པོ་འཁོར་རང་རྒྱལ་ཉན་རང་དགྲ་བཅོམ་པ་བཅུ་དྲུག་དང་བཅས་

པ་འཛམ་གླིང་བསྟན་འགྲོའི་མགོན་དུ་གྱུར་པ་རྣམས་ཀྱི་དུས་ཆེན་ལ་བྱེ་བ་
གསུམ་དུ་འགྱུར། གཞན་ཡང་དབྱར་འབྲིང་པོ་ཉི་མ་ལྷོ་རུ་ལྡོག་དུས་དང་།
དགུན་འབྲིང་པོ་ཉི་མ་བྱང་དུ་ལྡོག་པའི་དུས་དེ་གཉིས་ལ་ཇོ་དར་རེ་བཙུགས་
ན་ས་ཡ་དྲུག་ཏུ་འགྱུར་རོ། །ཡང་ཉི་ཟླ་གཟའ་ཡིས་ཟིན་པའི་དུས་སུ་དུང་
ཕྱུར་བཅོ་བརྒྱད་དུ་འགྱུར་བ་སོགས་བསམ་གྱིས་མི་ཁྱབ་པའི་ཕན་ཡོན་ཡོད་
པར་གསུངས་སོ། །ཡང་ཕན་ཡོན་ནི། མཚན་ལྡན་དར་ལྕོག་དཀར་པོ་ཤིང་
དཀར་པོ་ལ་བཏགས་ཏེ་ཞི་བའི་གངས་རི་དཀར་པོ་ལ་བཙུགས་ན་ནད་རིགས་
བཞི་བརྒྱ་རྩ་བཞི་བགེགས་རིགས་སྟོང་ཕྲག་བརྒྱད་ཅུ། ལྟས་ངན་བརྒྱད་ཅུ་
རྩ་གཅིག ཡེ་འགྲོག་སུམ་བརྒྱ་དྲུག་ཅུ། དུས་མིན་འཆི་བ་རྣམ་བརྒྱད་
སོགས་འཇོམས་པར་ཐེ་ཚོམ་མེད་དོ། །ཡང་མཚན་ལྡན་དར་ལྕོག་སེར་པོ་
ཤིང་སེར་པོ་ལ་བཏགས་ཏེ་རྒྱས་པའི་སྤང་རི་སེར་པོ་ལ་བཙུགས་ན་ཚེ་བསོད་
དཔལ་འབྱོར་ཁ་རྗེ་དབང་ཐང་རླུང་རྟ་སྙན་གྲགས་ཐམས་ཅད་དབྱར་མཚོ་ལྟ་
བུ་རྒྱས་པ་ལ་ཆོས་འདི་བས་སྟོབས་ཆེ་བ་མེད་གསུངས་སོ། །ཡང་མཚན་
ལྡན་དར་ལྕོག་སྔོ་ནག་ཚེར་ཤིང་ནག་པོ་ལ་བསྒྲོན་ཏེ་དྲག་པོའི་རྫ་རི་ནག་པོ་
ལ་བཙུགས་ན་བྱད་ཕུར་རྦོད་གཏོང་ཐན་དང་ལྟས་ངན་བཟློག་པ་འདི་ལས་
སྟོབས་ཆེ་བ་ངས་མ་མཐོང་གསུངས་སོ། །གཞན་ཡང་རི་ཆེན་པོའི་རྩེ་ལ་འཕྱར་
ན་རི་དྭགས་འདབ་ཆགས་འབུ་སྲིན་སོགས་སྲོག་ཆགས་ཕྲ་མོ་ཡན་ཆད་ཐུགས་
རྗེ་ཆེན་པོའི་ཞིང་དུ་སྐྱེ་བར་འགྱུར་གསུངས་སོ། །ཆུ་ཆེན་པོ་གསུམ་གྱི་གཞུང་

ལ་འཕྱར་ན་ཆུ་ལ་གནས་པའི་ཆུ་གནས་དང་ཁ་རུ་འཐུང་ཚད་ངན་སོང་ལས་
ཐར། ཐང་ཆེན་པོའི་གཞུང་ལ་ཕྱར་ན་ཐང་དེ་ལ་གནས་པའི་འབུ་སྲིན་སྲོག་
ཆགས་ཕྲ་མོ་ཡན་ཆད་ལ་ཐར་བའི་ས་བོན་འཇོག བརྒྱ་ལམ་ཆེན་པོའི་འགྲམ་
དུ་བཙུགས་ན་ལམ་དེ་ལ་འཇུག་པའི་སེམས་ཅན་རྣམས་ནམ་ཞིག་གི་ཚེ་ཐུགས་
རྗེ་ཆེན་པོའི་ཞིང་ཁམས་སུ་སྐྱེ་བར་འགྱུར། སྡིག་ཅན་ཤན་པའི་ཡུལ་དུ་མཐོང་
བའི་རི་ལ་བཙུགས་ན་དེའི་བསད་པའི་སེམས་ཅན་རྣམས་མཐོ་རིས་ཀྱི་གོ་
འཕང་ཐོབ། གཞན་ཡང་མཚན་ལྡན་དར་ལྕོག་དཀར་པོ་འདི། ཤར་ལྷོ་ནུབ་
བྱང་དབུས་དང་ལྔ་གང་དུ་བཙུགས་ཀྱང་རྒྱལ་བ་རིགས་ལྔའི་ཞིང་ཁམས་སུ་
སྐྱེས་ནས། གསུངས་མཆོག་ཡི་གེ་དྲུག་མའི་སྒྲ་སྒྲོག་བཞིན་དུ་ཞི་ཁྲོ་དམ་པ་
རིགས་བརྒྱའི་ལྷ་ཚོགས་ལ་མཆོད་པ་འབུལ་ཞིང་རང་གཞན་སེམས་ཅན་ཐམས་
ཅད་ཀྱི་ཚེ་རབས་ཐོག་མ་མ་མཆིས་པ་ནས་བསགས་པའི་སྡིག་སྒྲིབ་བག་ཆགས་
ཐམས་ཅད་དག་པར་འགྱུར་རོ། །ཚེ་འདིར་ནད་དང་གདོན་དང་བྱད་ཁ་ཆོད་
གཏོང་ཐམས་ཅད་དང་འཇིགས་པ་ཆེན་པོ་བརྒྱད་དང་བཅུ་དྲུག་ལ་སོགས་པ་
ནད་མཚོན་མུ་གེ་དམག་འཁྲུགས་དང་ནད་ཡམས་ཐམས་ཅད་བཟློག་པར་
འགྱུར་རོ། །རང་གཞན་རྣམས་ཀྱི་ཚེ་བསོད་ནམས་ཁ་རྗེ་དབང་ཐང་རླུང་རྟ་
སྙན་གྲགས་ཡེ་ཤེས་ཡོན་ཏན་ཐམས་ཅད་ཟླ་བ་ཡར་གྱི་ངོ་ལྟར་གོང་ནས་གོང་
དུ་འཕེལ་ཞིང་རྒྱས་པར་འགྱུར་རོ། །མཚན་ལྡན་གྱི་མ་ཎིའི་དར་ལྕོག་འདི་
དར་དམར་པོ་ལ་གདབ་སྟེ་རླུང་ཁར་བསྒྲོན་ན་ཁམས་གསུམ་སྲིད་གསུམ་ལྷ་

འདྲེ་མི་གསུམ་མི་ནོར་ཟས་གསུམ་སྐྱེ་འགྲོ་ཕོ་མོ་ཐམས་ཅད་དབང་དུ་བསྡུས་
ཤིང་བྲན་དུ་འཁོར་ནས་ལས་བྱེད་པར་འགྱུར་རོ། །མཚན་ལྡན་གྱི་མ་ཎིའི་
དར་ལྕོག་དཀར་པོ་ནི་རས་སྔོ་སྐྱ་ལ་སྤར་ཞིང་རླུང་ཁར་སྒྲོན་ན་བྱད་ཁ་ཆོད་
གཏོང་གཟུགས་ཅན་གྱི་དགྲ་དང་། གཟུགས་མེད་ཀྱི་བགེགས་ཚེ་ལེན་གྱི་
བདུད་བར་ཆད་ཀྱི་རྐྱེན་དགྲ་རྐུན་ཇག་གསུམ་མི་འདོད་པའི་ཉེ་བར་འཚེ་བ་
ཕྱུག་གི་གོད་སྲི་དགྲ་སྲི་གྱོད་སྲི་ཆེ་སྲི་ཆུང་སྲི་དམ་སྲི་ཕུང་སྲི་ཐམས་ཅད་རྡུལ་
དུ་བརླག་པར་འགྱུར་རོ། །ཡང་མཚན་ལྡན་མ་ཎིའི་དར་ལྕོག་འདི་ལུས་ཚད་
ཙམ་ཞིག་རླུང་ལ་བཀྱག་ན་རས་དེ་ཟད་མ་ཐག་ཏུ་མ་ཎི་དུང་ཕྱུར་རེ་འགྲུབ་
ཡོད་གཤིན་རྗེ་ཆོས་ཀྱི་རྒྱལ་པོས་གསུངས་སོ། །དར་ལྕོག་ལ་དར་ལྕེ་མདོག་
སྣ་ཚོགས་བཏགས་ན་རླུང་རྟ་སྙན་གྲགས་རྒྱས་པར་འགྱུར་རོ། །མཚན་ལྡན་
གྱི་མ་ཎིའི་དར་ལྕོག་དཀར་པོ་འདི་གནས་ཁང་གི་ཕུག་ཏུ་བཙུགས་ན་ཕུག་གི་
ལྷ་སྲུང་གཉེན་པོ་འཁོར་ནས་མི་འབྲལ་ཕུག་གི་ལྷ་ལ་བཀྲ་ཤིས། སྒོ་ཡི་ནོར་
ལ་གོད་ཁ་མི་འབྱུང་། གཡང་ལྷ་དམ་ཅན་རྒྱ་མཚོ་འཁོར་ནོར་ཕྱུགས་རྩི་ཤིང་
བཞིན་དུ་དར། རྟ་ར་ལ་བཙུགས་ན་རྟ་ལྷ་དང་མི་འབྲལ། ཞིང་ལ་བཙུགས་
ན་བཙའ་སད་སེར་གསུམ་བསྲུང། ལོ་ལེགས་འབྲུ་འཕེལ། གྲུ་ཆེན་པོའི་ཁ་
ལ་བཙུགས་ན་གྲུ་ལྷ་སྒྲོལ་མ་འཁོར། ཆུ་བདུད་བསྲུངས། གྲུ་དེ་ཞུགས་པའི་
སེམས་ཅན་ཐམས་ཅད་ཕོ་བྲང་རི་བོ་ཏ་ལར་འགྲོ་བར་འགྱུར་བ་ལ་ཐེ་ཚོམ་
མེད་དོ། །མཚན་ལྡན་མ་ཎིའི་དར་ལྕོག་འདི་རླུང་གིས་གར་ཁྱབ་ཀྱི་སེམས་

ཅན་ཐམས་ཅད་སངས་རྒྱས་པར་གསུངས་སོ། །ཤི་བར་དོའི་གནས་ན་ཡི་དམ་
ཐུགས་རྗེ་ཆེན་པོ་དང་གསུང་མཆོག་གི་རྒྱལ་པོ་མ་ཎི་ཡིག་དྲུག་མ་རྡོ་ལ་
བརྐོས་པའི་རྡོ་འབུམ་དང་མར་མེ་ཅི་འགྲུབ། ཁྱི་སྡོམ་ཉམ་ཐག་དང་སྤྲང་བོ་ཉམ་
ཐག་ལ་ལྟོ་བླུད་པ་དང་གོས་དཀོན་པ་དེ་རྣམས་ནི་བར་དོ་གཅོད་པའི་གདམས་
པ་ངན་སོང་དོང་ནས་སྤྲུགས་པར་བྱེད་པ་འདི་ལས་ལྷག་ཅིག་མི་དགོས་གཤིན་
རྗེ་ཆོས་ཀྱི་རྒྱལ་པོས་གསུངས་སོ། །འདིར་འཚོགས་པ་ཀུན་གྱིས་མ་ཎི་ཇོ་
དར་ལ་རེམ་ཞིག ཡང་ཆོས་ཀྱི་རྒྱལ་པོའི་ཞལ་ནས་འདི་སྐད་གསུངས་སོ། །
ཤི་བར་དོའི་གནས་ལ་ཐོན་དུས་ཡི་དམ་ཐུགས་རྗེ་ཆེན་པོ་ལ་གསོལ་བ་ཐོབ་
ཅིག་རྟ་མིག་ལྕགས་ཀྱི་གཏུམ་ནས་འཛམ་བུའི་གླིང་དུ་བསྐོར་ཀྱང་ཆོས་
མཚན་ལྡན་མ་ཎིའི་དར་ལྕོག་འདི་ལས་ལྷག་ཞིག་ཡོད་རེ་ཀན་གསུངས་སོ། །
ཡང་ཡིག་དྲུག་རྡོ་ལ་བརྐོས་པའི་རྡོ་འབུམ་དང་མཚན་ལྡན་མ་ཎིའི་དར་ལྕོག་
འདི་ལ་རབ་གནས་བྱེད་པ་པོ། བླ་སེར་མ་ལོན་ན། བདག་པོ་རང་རང་གི་
མ་ཎིའི་འཛབ་དབྱངས་སྒྲོག་བཞིན་དུ་ནས་གཏོར་ན་མདུན་གྱི་ནམ་མཁའ་ལ་
འཕགས་པ་སྤྱན་རས་གཟིགས་བྱོན་ཏེ་རབ་ཏུ་གནས་པར་བྱེད་དོ། །གཞན་
ཡང་ས་ཚྭ་དང་སྐུ་གཟུགས་མཆོད་རྟེན་སོགས་བཞེངས་པ་དང་། ཡར་དཀོན་
མཆོག་ལ་མཆོད་པ་དང་། ཆུ་གཏོར་དང་གཅོད་ཀྱི་སྒོ་ནས་ལུས་སྦྱིན་དང་།
མར་མ་ནུས་པ་ལ་རྒྱུ་ཟང་ཟིང་གི་སྦྱིན་པ་བྱེད་པ་སོགས་དང་གཞན་ཡང་ལུས་
ངག་གི་ཟག་བཅས་ཀྱི་དགེ་བའི་ཕན་ཡོན་བསམ་གྱིས་མི་ཁྱབ་པ་ཡོད་དོ། །

དེའི་ནང་ནས་ཀྱང་ཆོས་མཚན་ལྡན་མ་ཎིའི་དར་ལྕོག་འདི་ནི་ཕན་ཡོན་འགྲན་
ཟླ་དང་བྲལ་བ་ཡིན་ནོ། །ཡང་ཆོས་ཀྱི་རྒྱལ་པོའི་ཞལ་ནས། འཇིག་རྟེན་
གྲང་ང་ཁམས་ན་མྱུར་དུ་སོང་ལ་དགེ་བསྐུལ་མཛོད། དཔེར་ན་མཁས་པས་
ལུས་ངག་གི་དགེ་བ་བསགས་པ་ཤིན་ཏུ་སྟོབས་ཆེ། དེ་མིན་ན་ཡང་གཞན་
གྱི་དགེ་བ་གང་བསྒྲུབ་ཀྱང་ཕན་ཡོན་དང་བྱིན་རླབས་ཤིན་ཏུ་ཆེ། དེ་ཕྱིར་དགེ་
བསྒྲུབ་སྡིག་སྤངས་དང་བླང་དོར་གྱི་གནས་ཐམས་ཅད་གཞན་རྣམས་ལ་ཤོད་
ཅིག དགེ་བའི་བསྐུལ་མ་རེམ་རེམ། དམྱལ་བའི་ལོ་རྒྱུས་དང་ངན་སོང་གི་
སྡུག་བསྔལ་གྱི་མནར་ཚབས་ཆེ་ཆུང་དང་ཡུན་རིང་ཐུང་རྣམས་འཛམ་བུའི་གླིང་
པའི་མི་རྣམས་ལ་དོན་གོ་བར་གསུངས་ཤིག སེམས་ཅན་རེ་རེ་ཡང་ངན་སོང་
གི་སྡུག་བསྔལ་ལས་ཐར་ཐབས་དང་། མཐོ་རིས་དང་རྣམ་མཁྱེན་གྱི་གོ་འཕང་
ཐོབ་ཐབས་བྱེད་པ་རྒྱལ་སྲས་བྱང་ཆུབ་སེམས་དཔའི་སྤྱོད་པ་མ་ནོར་བ་ཁོ་ན་
ཡིན་པར་གསུངས་སོ། །
སླར་སྨྲས་པ། མཉམ་མེད་བུ་རམ་ཤིང་དང་མཚོ་སྐྱེས་རྗེ། །འཇམ་དཔལ་
དབྱངས་དངོས་བློ་བཟང་གྲགས་པ་ཡིས། །ལུང་རྟོགས་བསྟན་པ་རྫོགས་
ལྡན་ཉིན་བྱེད་སྣང་། །དེར་འཛིན་དགེ་འདུན་བཤད་སྒྲུབ་འཁོར་ལོ་གཉིས། །
དབྱར་གྱི་ཆུ་མཚོ་ལྟ་བུར་རྒྱས་གྱུར་ཅིག །ཡངས་བའི་རྒྱལ་ཁམས་ནད་ཡམས་
འཁྲུགས་རྩོད་སོགས། །མྱུར་དུ་ཞི་ཞིང་ལོ་ལེགས་འབྲུ་འཕེལ་ནས། །ཚེ་དང་
བསོད་ནམས་དཔལ་འབྱོར་སྙན་གྲགས་སོགས། །ཡར་ངོའི་ཟླ་ལྟར་གོང་ནས་

གོང་འཕེལ་ཤོག །འབྲེལ་ཐོགས་གཙོས་བྱས་མ་གྱུར་སེམས་ཅན་རྣམས། །
སྡུག་བསྔལ་རྒྱུ་འབྲིས་མ་ལུས་མྱུར་བྱང་ནས། །བདེ་བ་ཅན་སོགས་ཞིང་མཆོག་
དམ་པ་རུ། །སྐྱེས་ནས་ས་བཅུ་ལམ་ལྔ་མྱུར་བགྲོད་ཤོག །སླད་མའི་ཆོས་
ཆར་གདུལ་བྱའི་དཔལ་མགོན་དུ། །བསྐལ་བརྒྱར་ཞབས་པད་བརྟན་པའི་
དགེ་མཚན་གྱིས། །བཀྲ་ཤིས་རེ་ཁ་གཡས་འཁྱིལ་ཆོས་དུང་གི །སྙན་པའི་
ས་གསུམ་ཁྱབ་པའི་དངོས་གྲུབ་སྩོལ། །སྐུ་ཡི་བཀྲ་ཤིས་སྐྱེ་མེད་ཆོས་ཀྱི་སྐུ། །
གསུང་གི་བཀྲ་ཤིས་དམ་ཆོས་བདུད་རྩིའི་སྒྲ། །ཐུགས་ཀྱི་བཀྲ་ཤིས་མཉམ་
ཉིད་འཁྲུལ་བ་བྲལ། །ཡོན་ཏན་བཀྲ་ཤིས་འགྲོ་དྲུག་གནས་ནས་འདྲེན། །
འཕྲིན་ལས་བཀྲ་ཤིས་རྩོལ་མེད་ལྷུན་གྱིས་གྲུབ། །བཀྲ་ཤིས་དཔལ་འབར་
འཛམ་གླིང་ཁྱབ་གྱུར་ཅིག །ཅེས་པ་འདི་ནི་སྟག་བླ་དཀོན་མཆོག་རྒྱལ་མཚན་དེ་ཉིད་ཆུ་སྤྲེལ་
ལོའི་ཟླ༧་ཚེས༢༡་ཉིན་ལ་ཤི་མིན་གསོན་མིན་གྱིས་ནད་ཅིག་གིས་ཐེབས་ནས། འབྱུང་བཞིའི་སྒྱུ་
ལུས་མགོ་མཇུག་མེད་པར་མི་བདེ་བའི་སྣང་ཉམས་ཤར་ཞིང་། དེ་ནས་སྒྱུ་ལུས་ཕུང་བོ་ནི་རྡོ་ལྟར་
འཁྱག་ནས་དབང་པོ་སྒོ་ལྔའི་རྣམ་ཤེས་རིམ་གྱིས་འགག་སྟེ། ལུས་མལ་ས་ན་ལུས། སྣང་མཆེད་
ཐོབ་གསུམ་གྱིས་རྟོག་པ་རིམ་གྱི་འགགས་ནས་འོད་གསལ་མངོན་དུ་གྱུར་ཅིང་། དེ་ཡི་ཚེ་ནང་རིག་
པའི་ཁྱེའུ་ཆུང་བར་དོ་དང་དམྱལ་ཁམས་བཅོ་བརྒྱད་ཡི་དྭགས་ཀྱི་གྲོང་སྒོ་སོགས་འགྲིམས་ནས་བྱོན་
སོང་བའི་ཉམས་ཤར། དེ་ནས་ཆོས་ཀྱི་རྒྱལ་པོ་དང་མཇལ་ཕྲད་མཛད་ཚེ་ལས་མཁན་རྣམས་ཀྱིས་
ལས་དགེ་སྡིག་གི་ཤན་ཕྱེས་ཏེ་དཀར་པོ་དགེ་བའི་ལས་དཔང་མཐོ་བ་ཡོད་པ་དེ་ཡི་དུས་བདེ་བ་ཅན་
དུ་འགྲོ་བའི་ལམ་འཇའ་དཀར་གྱི་འོད་ཐག་རྐྱང་བ་དེ་ང་རང་འགྲོ་བའི་ལམ་ཡིན་ན་ཡང་། ཆོས་

ཀྱི་རྒྱལ་པོ་འཇིག་རྟེན་གྲང་ང་ཁམས་ན་བྱོན་ཏེ་མི་རྣམས་ལ་དགེ་བའི་བསྐུལ་མ་མཛོད་ཅིག་ཅེས་
པའི་བཀའ་ཡི་བསྐུལ་མ་མཛད་ཚེ་ཆོས་རྒྱལ་དེའི་བཀའ་ལྡོག་མ་ནུས་པར་རང་ཡུལ་ལ་ལོག་པའི་
སྣང་བ་ཤར། དེ་ནས་མཆོད་རྟེན་དཀར་པོ་སྟེང་ན་ཁ་བ་ཆག་ཡོད་པ་ཞིག་གི་ཟུར་དུ་ཐོན་ཚེ་དེ་ལ་
ཐིམ་སོང་བའི་སྣང་བ་ཤར། དེའི་ཚེ་འོད་གསལ་ནས་རིམ་བཞིན་སྣང་མཆེད་ཐོབ་གསུམ་སྣང་བ་
ལ་ཐིམ་དུས་འདིར་སྣང་གི་སྣང་བ་ཧྲིག་གེ་ཤར་རོ། །དེ་ནས་སྒྱུ་ལུས་ཀྱི་ནད་ཇེ་དྭངས་ལ་སོང་སྟེ་
སྔར་བཞིམ་དུ་གྱུར་ཏོ། །འདས་ལོག་དཀར་ཆག་གི་ཡི་གེ་ཐར་བའི་སྒྲོན་མེད་ཞེས་བྱ་བ་འདི་དད་
ལྡན་སློབ་མ་འགའ་ཞིག་གི་བསྐུལ་ངོར་སྟག་བླ་དཀོན་མཆོག་རྒྱལ་མཚན་གྱིས་བྲིས་པ་དགེའོ། །
མངྒ་ལཾ།། ་།་

སྟག་བློ་དཀོན་མཆོག་རྒྱལ་མཚན་གྱིས་མཛད།
༄༅། །སྟག་ལེབ་བླ་མ་ཞི་བར་གཤེགས་པའི་
ཞལ་ཆེམས་བཞུགས་སོ། །
བཅུ་ཤོག་སྐྱ་སེར་དྲག་ཤོས་རྣམས་ཀྱི་ལོ་ངོ་རེ་བཞིན་མ་ཎི་དུང་རེ་འདོན་ཞིང་།
དེ་འདྲ་བ་ལོ་བཅུ་གཉིས་ཙམ་ཞིག་མ་ཆོད་ནས་གཙོ་བོ་མགོ་འཛིན་དང་སྦྱིན་
བདག་རྗེས་སུ་ཡི་རང་བྱེད་ན་ཚེ་འདིར་བཞིན་ཞིང་། ཕྱི་མ་ཞིང་མཆོག་པོ་ཏ་
ལར་ཐེ་མི་ཚོམ། བསྔོ་སྨོན་ཀྱིས་རྒྱས་ཐེབས་པ་རྣམས་ནམ་ཞིག་པོ་ཏ་ལ་རུ་
སྐྱེ་བར་འགྱུར། སངས་རྒྱས་ཀྱི་མཚན་ཐོས་པ་རྣམས། གསེར་འོད་ལས།
གྲ་མ་ཆུ་འབེབས་ཞེས་བྱ་བ་དེ་ཉིད་ཀྱིས། རྒྱལ་པོ་ལྷའི་དབང་ཕྱུག་གི་དགོན་
པའི་ནང་མཚོ་ཆེན་པོ་ཞིག་ན་ཉ་ཆེན་པོ་སྟོང་ཕྲག་བཅུ་ཡོད་པ་ཉི་ཟེར་གྱིས་
གདུང་བས་ཉམ་ཐག་པ་རྒྱ་མཚོ་གཞན་དུ་འགྲོ་མ་ནུས་པ་ལ་སྙིང་རྗེ་ཆེན་པོ་
སྐྱེས་ཏེ་སངས་རྒྱས་རིན་ཆེན་གཙུག་ཏོར་ཅན་གྱི་མཚན་རྣ་བར་བསྒྲགས་པས་
ཉ་ཁྲི་དེ་དག་ཚེ་འཕོས་ནས་ལྷའི་བུ་ཁྲི་ཕྲག་བཅུ་རུ་འགྱུར། གྲ་མ་ཆུ་འབེབས་
ཀྱི་དྲིན་ཡིན་པར་ཤེས་ནས་མཚོ་དང་གྲ་མ་ཆུ་འབེབས་ག་ལ་བ་དེ་ཉིད་ལ་རིན་
པོ་ཆེ་དུ་མ་མཆོད་པས་ལྷ་རང་ཉིད་ཀྱང་ཆོས་སྒོར་ཞུགས། དུད་འགྲོའི་ལུས་
རྟེན་གྱིས་བསྐོར་བ་བྱེད་པའི་ཕན་ཡོན་ནི། མདོ་ལས། སངས་རྒྱས་ཀྱི་མཆོད་
རྟེན་ཞིག་ལ་སྲིན་བུ་བདུན་ཤིང་སྡོང་ལས་ཤིང་ཤིན་ཆུ་ཡིས་ཁུར་བར་དེ་དང་

འབྲེལ་ཆུ་དེ་འགྲོ་ཕྱོགས་ཀྱིས་གཡས་བསྐོར་བྱས་པས་དགྲ་བཅོམ་བདུན་གྱི་
ལུས་བླང་བར་སངས་རྒྱས་ཀྱི་ཞལ་ནས་གསུངས། ཁྱིམ་བདག་དཔལ་སྐྱེས་
ཀྱི་རྒྱུད་ལས། ཐར་བའི་ས་བོན་ཡོད་པར་ཕག་ཅིག་ཁྱིས་དེད་དེ་མཆོད་རྟེན་
ལ་བསྐོར་བ་གཅིག་བྱས་པ་དང་། མཆོད་རྟེན་ལ་རྔ་མ་འདམ་གྱིས་ཕོག་པས་
དགྲ་བཅོམ་གྱི་ལུས་བླང་བ་སངས་རྒྱས་ཀྱིས་གསུངས། མྱོང་གྲོལ་ཁ་ལ་ཟོས་
པའི་ཕན་ཡོན་འབུམ་ཨ་དུམ་ལས། རབ་འབྱོར་སངས་རྒྱས་ཀྱིས་ཤར་ཕྱོགས་
ལ་གཟིགས་ཙ་ན། བྱང་ཆུབ་སེམས་དཔའ་གངྒའི་བྱེ་མའི་གྲངས་སྙེད་ཀྱིས།
རང་གི་སྐུ་ལུས་ཀྱི་སྦྱིན་པ་བཏང་ནས་སྨོན་ལམ་གྱིས་མཚམས་སྦྱར་བས། དུད་
འགྲོ་ཡི་དྭགས་རྣམས་ལས་ལས་གྲོལ་ཏེ་རབ་འབྲིང་ཐ་མ་གསུམ་ལྷ་མིའི་གོ་
འཕང་དང་། དགྲ་བཅོམ་བྱང་ཆུབ་སེམས་དཔའ་གང་རུང་དུ་འགྱུར། དུད་
འགྲོ་རྣམས་ཀྱིས་སྐུ་གསུང་ཐུགས་རྟེན་ལ་བསྐོར་བ་དང༌། དམ་རྫས་མྱང་
གྲོལ་ཁ་ལ་རག་ཚད་དང་། སངས་རྒྱས་ཀྱི་མཚན་རྣ་བར་ཐོས་པའི་ཕན་ཡོན་
ནི༑ མདོ་ལ་ལ་ནང་། སྐྱེ་བ་གསུམ་བདུན་སོགས་ངན་སོང་དུ་མི་གཏོང་གསུངས་
ཤིང་། མདོ་ལ་ལ་ནང་བྱང་ཆུབ་སེམས་དཔའ་དང་དགྲ་བཅོམ་པར་འགྱུར་
གསུངས་སོ། །དེ་ཉིད་ཀྱི་ཁྱད་པར་ཇི་ལྟར་བྱས་ན། སྒྲ་ཐོས་བཞིན་པ། མྱང་
གྲོལ་མྱང་བཞིན། བསྐོར་བསྐོར་བཞིན་པའི་སེམས་ཅན་དེ་དག་གིས་སྐད་
ཅིག་དེ་ཉིད་ལ་སེམས་དགའ་བ་དང་ཁོང་ཁྲོ་བཏང་སྙོམས་གསུམ་གྱི་རྟེན་འབྲེལ་
ལ་བརྟེན་ནས་སེམས་སྤྲོ་བར་རྣམས་རིམ་གྱིས་དགྲ་བཅོམ་དང་བྱང་ཆུབ་སེམས་

དཔར་འགྱུར། བཏང་སྙོམས་དང་ཁོང་ཁྲོ་གཉིས་ནི་སྐྱེ་བ་བདུན་དང་གསུམ་
ངན་སོང་དུ་མི་གཏོང་། བདག་པོ་ཀུན་གྱིས་ལོ་བཅུ་གཉིས་ཙམ་ལོ་རེ་བཞིན་
རང་གི་ཟོག་རྣམས་ཀྱིས་སྐུ་གསུང་ཐུགས་རྟེན་ལ་ལན་གསུམ་བསྐོར་བ་མ་
ཆགས་ན། བདག་པོ་ཡུན་རིང་དུ་མི་ཐོགས་པར་ས་ཐོབ་པར་ཐེ་ཚོམ་མེད།
དུད་འགྲོ་རྣམས་ལྷ་མིའི་གོ་འཕང་ཐོབ་པ་དང་། ཐར་བའི་ས་བོན་ཐོབ་པ་
གཉིས་གང་རུང་ཐེ་ཚོམ་མེད། ལུང་ཆེན་བཅུ་གསུམ་གྱི་ཆུ་མཚོ་རྫིང་བུ་སོགས་
ལ་མྱང་གྲོལ་གྱིས་ཁེབ་པར་མཛད་ན། ཁེབ་པར་མཛད་པ་པོ་ཡུན་རིང་མི་
ཐོགས་པར་ས་ཐོབ་པར་ཐེ་ཚོམ་མེད། འབུ་སྲིན་ཉ་ལྕོང་རྣམས་ལྷ་མིའི་གོ་
འཕང་དདང་ཐར་བའི་ས་བོན་ཐོབ་པ་གཉིས་གང་རུང་ཐེ་ཚོམ་མེད། སངས་
རྒྱས་ཀྱི་མཚན་སྐད་གསང་མཐོན་པོའི་ངང་དུད་འགྲོ་ཀུན་གྱི་རྣ་བར་འདོན་པར་
ཞུ༑ ཞེས་མདོ་རྒྱུད་དུ་མ་ལས་གསུངས། དགེའོ། །
ཕྱོགས་ཀྱི་དགེ་བསྐུལ་བླ་མ་རྣམས་ཀྱིས་མྱང་གྲོལ་འབུ་སྲིན་གྱི་ཁ་ལ་ཐེབས་
པ་ཅིས་ནས་ཀྱང་རེམ། དཔོན་གཡོག་མི་རེ་རེ་བཞིན་རང་ལ་དབང་བའི་སྒོ་
ཟོག་གིས་སྐུ་གསུང་ཐུགས་རྟེན་ལ་སྐོར་བ་བྱེད་པའི་དམ་བཅའ་ཅི་ནས་རེམ་
རེམ། བླ་མེད་དོན་རྫོགས་འདུས་པའི་རྒྱུད་ལས་འདི་ནས་མྱ་ངན་འདས་འོག་
ཏུ༑ ༑ལོ་ནི་བཅུ་རུ་གཉིས་ཆད་ན། །འཇིག་རྟེན་ཀུན་ལས་རྒྱལ་བའི་མཆོག །
ཨུ་རྒྱུན་ཡུལ་དུ་ང་ཉིད་འབྱུང་། །པདྨ་འབྱུང་གནས་ཞེས་བྱ་བ། །གསང་
སྔགས་བསྟན་པ་ལུང་དུ་སྟོན། །ཞེས་པ་དང་། དེས་གསུང་རྒྱུད་འབུམ་བདུད་

རྩི་བམ་བརྒྱད་ལས། །རྩ་བརྒྱད་སྟོང་འདུས་ལེགས་གྲུབ་སྨན་བསྒྲུབ་འདི། །
སྡིག་ཆེན་མྱང་ཚེ་ལན་གཅིག་ངན་སོང་མེད། །ཅེས་གསུངས་སོ། །དགེའོ།།

༄༅། །སྨན་པ་རྣམས་ཀྱིས་སྨན་སྦྱོར་ལོག་པར་བཏང་བའི་
རྣམ་སྨིན་གྱིས་དམྱལ་བར་ལྟུང་བའི་
འཕྲིན་ཆ་བཞུགས་སོ། །
བླ་མ་ལ་ཕྱག་འཚལ་ལོ། །འདིར་འཕགས་པ་སྤྱན་རས་གཟིགས་ཀྱི་རྣམ་སྤྲུལ་
རྫོགས་ཆེན་པ་འཇིགས་མེད་རྒྱལ་བའི་མྱུ་གུའི་ཡང་སྲིད་སྟག་ལེབ་བླ་མ་འདས་
ལོག་པ་དཀོན་མཆོག་རྒྱལ་མཚན་ཉིད་དགུང་གྲངས་གྱ་བདུན་པ་རབ་བྱུང་བཅུ་
དྲུག་པའི་ཆུ་སྤྲེལ་ལོར་སྤྱི་ལོ༡༩༣༢ལོར་འདས་ལོག་མཛད་སྐབས་ཤི་བོ་སྟོང་
ཕྲག་བདུན་ངན་སོང་གི་གནས་ནས་འཇིག་རྟེན་ཁམས་སུ་འཕྲིན་ཆ་བསྐུར་བ་
འདས་ལོག་དཀར་ཆག་ཆེན་མོ་སྡུག་བསྔལ་མུན་སེལ་ཐར་བའི་ཉིན་བྱེད་ཅེས་
པ་ལས། དེ་ནས་ང་ཡི་བླ་མ་འཇིགས་མེད་པདྨ་བདེ་ཆེན་བཟང་པོའི་ཕྱག་
ཕྱིར་འབྲངས་ཏེ་ངན་སོང་གསུམ་ལ་ལྟད་མོ་བལྟ་རུ་ཕྱིན་པས། རེ་ཞིག་ས་
ཕྱོགས་ཤིག་ན་ལྕགས་བསྲེག་དམར་པོའི་ས་གཞིའི་སྟེང་དུ་མཚོ་ཆེན་པོ་ཞིག་
འདུག ཡང་ལས་མཁན་སྟག་གཟིག་གི་མགོ་ཅན་མང་པོས་སྟག་ལྤགས་ཀྱི་
སྦུད་པ་བརྒྱབ་པས། མཚོ་དེ་དུག་མཚོ་ཡིན་པ་ལྷོག་ལྷོག་ཏུ་ཁོལ་ཞིང་འདུག
ཡང་ལས་མཁན་སྟག་མགོ་ཅན་དང་སྦྲུལ་མགོ་ཅན་ཞིག་གིས་མི་གཅེར་བུ་མང་
པོ་དེད་ཡོང་ནས་མཚོ་དེའི་ནང་དུ་འཕངས་ཏེ་ལས་མཁན་རྣམས་ཀྱིས་ལྕགས་
4
146་
་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ཀྱི་ཐོ་ལུམ་གྱིས་དཀྲུགས་པས་དུག་མཚོ་ནག་པོ་ལྷོག་ལྷོག་ཏུ་ཁོལ་བའི་ཁར་
རུས་པ་སྐྱ་ཐ་ར་ར་བྱེད་འདུག ཡང་སོས་པར་གྱུར་ཅིག་ཟེར་བས་སླར་སོས་
ཏེ་དམྱལ་བའི་སེམས་ཅན་ལ་འཆི་རྒྱུ་ནི་མེད་དོ། །ཡང་ངས། རྗེ་བཙུན་བླ་
མ་རིན་པོ་ཆེ་ལགས། འདི་རྣམས་ལས་ཅི་བསགས་པའི་རྣམ་སྨིན་ཡིན་ཞུས་
པས། བླ་མའི་ཞལ་ནས་འདི་སྐད་གསུངས་སོ། །འོ། འདི་རྣམས་འཇིག་རྟེན་
གྲང་ང་ཁམས་ན་འདུག་དུས་སྨན་པ་རྣམས་ཀྱིས་ནད་པ་ལ་སྨན་ལོག་གིས་
བསད་པའི་རྣམ་སྨིན་ཡིན། ལོ་དུང་ཕྱུར་བཅུ་གསུམ་ལ་ཐར་བའི་དུས་མེད་
དོ་གསུངས། བདག་གིས་བླ་མ་ལ་ཞུས་པས། སྨན་པ་རྣམས་ཀྱིས་བསམ་
བཞིན་དུ་སྨན་ལོག་བྱིན་ན་འདི་འདྲ་འོང་སྲིད་ཀྱི། དེ་མིན་ན་ཅིས་ཉེས་ཞུས་
ཚེ། བླ་མས། འོ་སྨན་གྱི་རྒྱུད་གཞུང་ལྟར་སྦྱར་བ་དང་། ནད་ངོས་ཡང་དག་
ཟིན་པས་སྨན་ལོག་མི་འབྱུང་ཞིང་། འདུས་བྱས་ཀྱི་དགེ་བ་རླབས་ཆེན་དུ་
འགྱུར་ཡང་། དེ་ལྟ་མ་ཡིན་པར། ནད་ངོས་དང་སྨན་དཔྱད་ཕྱོགས་ཙམ་ཤེས་
པས་སྨན་པ་མཁས་པ་ཡིན་རློམ་གྱིས་འོལ་ཚོད་དང་། ཁ་ཅིག་གིས་བསམ་
བཞིན་དུ་སྨན་ལོག་སྟེར་བའང་ཡོད་པ་རྣམས་འདི་ལྟར་དམྱལ་བ་ལ་༼འགྲོ༽
དགོས་ཏེ། མི་བརྒྱ་བསད་པའི་ལག་པ་དགོས་ན་སྨན་པའི་ལག་པ་ཡིན་ཟེར་
བ་ཚོར་མྱོང་ངམ། ཁྱོད་ཞིབ་ཏུ་བལྟ་འདོད་ན་འདི་ལ་ལྟོས་དང་། ངས་ཁྱོད་
ལ་ཞིབ་པར་བཤད་དོ། །གསུངས་ནས། སླར་དེའི་ཉེ་ལོགས་ཤིག་ན། ལྕགས་
ཀྱི་ཁང་བ་མེ་འབར་བ་ཞིག་ནས་ལས་མཁན་རྣམས་ཀྱིས་མི་མང་པོར་ལུས་ལ་

ཏིལ་མར་བྱུགས་ཏེ་ནང་དུ་བརྫང་བས་ཐག་ཉེ་རིང་མཚམས་ནས་ལུས་ལ་མེ་
འབར་བས་ཤ་ཚིལ་ནང་ཁྲོལ་ཐམས་ཅད་ཅིག་ཙག་གི་སྒྲ་དང་བཅས་འབར་
ཞིང་ཚིག་པས་ཨ་ཚོ་དང་ཨ་ཡོ་ཟེར་བའི་སྒྲ་རྣ་བས་མི་བཟོད། དེ་ནི་སྨན་པ་
རྣམས་ཀྱིས་ནད་ཚ་གྲང་མ་ཤེས་པར་དྲོད་སྨན་གྱིས་ཚ་བ་འཕེལ་ཏེ་སྲོག་དོར་
བར་བྱས་པའི་རྣམ་སྨིན་ཡིན་གསུངས། ཡང་མི་མང་པོ་ཞིག་གཅེར་བུར་རྒྱ་
མཚོ་ཆེན་པོར་དེད་ནས་འཕང་བས་རྒྱ་མཚོ་དེར་གྲང་ངར་རྒྱས་ཏེ་ཆབ་རོམ་
དཀར་སིབ་སིབ་བྱེད། མི་རྣམས་ཆབ་རོམ་དང་མཉམ་དུ་གྲང་ངར་གྱིས་གདུང་
བས་ཨ་ཆུ་ཆུ་ཟེར་ཞིང་འདར་བ་དང་། ལུས་པོ་སིལ་བུར་གས་ནས་སྡུག་བསྔལ་
མྱོང་བའོ། །དེ་ནི་སྨན་པ་རྣམས་ཀྱིས་གྲང་ནད་ལ་བསིལ་སྤྱོད་ཐལ་ཆེས་ནས་
བསད་པའི་རྣམ་སྨིན་ཡིན་གསུངས། ཡང་ལྕགས་བསྲེག་གི་ས་གཞི་ཞིག་ན་
མི་མང་པོ་ལྕགས་སྒྲོག་ཏུ་བཅུག་ནས་ལས་མཁན་གཡག་གི་མགོ་ཅན་དང་།
ཁྱུང་གི་མགོ་ཅན་སོགས་ལྟར་མི་བཟོད་པ་དག་གིས་སྐམ་པ་སྤུ་གྲི་བཟུང་ནས་
མི་དེ་དག་གི་ཤ་སྐམ་པས་གཅུས་ཏེ་སྤུ་གྲིས་གཅོད་པའི་ན་ཚ་མ་བཟོད་པར་
ཆོ་ངེ་དིར་དིར་བྱེད་འདུག དེ་ནི་སྨན་པ་རྒྱ་མཚོ་དང་། ཨ་རིག་སྨན་པ་དོན་
ལི༑ དགེ་རྩེ་སྨན་པ་དགོན་དྲིས། སྨན་པ་གཡུང་དྲུང་རྣམས་དང་། གཞན་
ངོ་མི་ཤེས་པ་མང་པོ་ཡོད། དེ་རྣམས་ཀྱིས་ཆ་བསྐུར་བ་ནི། ངེད་ཅག་གིས་
སྨན་པ་བྱས་ཏེ། གཞན་གྱི་ནོར་རྫས་ལ་གཡོ་ཐབས་ཀྱིས་སྨན་ཡོན་བླངས་
པ་དང། རློམས་སེམས་ཀྱིས་སྨན་ཉུང་ངུར་སྨན་ཡོན་རྩ་ཆེན་བླངས་པ། ནད་

ཁྲག་ཟུངས་ཁྲག་མ་ཕྱེ་བར་གང་བྱུང་དུ་གཏར་ག་མེ་བཙའ་བྱས་པས་མི་མང་
པོ་ཤི་ཤོར། ཁྲག་སྐྲན་དང་བུ་ཚ་དབྱེ་བ་མ་ཤེས་པར་དྲག་སྦྱོང་བྱས་པས་མ་
བུ་གཉིས་ཀ་ཤི་བ་སོགས་ཀྱིས་འདིར་སྐྱེས་ཏེ་སྡུག་བསྔལ་ལོ། །ཡང་གཅིག་
ན་རེ། ངས་ཇོ་བཙུན་མ་ཞིག་ལ་ནད་བྱུང་ནས་ཡུན་རིང་དུ་སྨན་བཅོས་བྱས།
ཉིན་ཞིག་བཟི་སྨན་བཏང་ནས་བཟི་བ་ལ་དེར་འདོད་པ་སྤྱད་དོ། །སླར་ལུས་
མ་བདེ་བར་བུ་ཚ་ཆགས་པ་ལ་ཁོ་བོས་གླ་རྩི་བཏང་ནས་བུ་ཆགས་པ་བཤིག་
རྗེས་མཛའ་གྲོགས་སུ་བསྟེན། རང་གི་ཆུང་མས་ཤེས་ནས་འཐབ་འཁོན་བྱུང་།
ཆུང་མ་ལ་བཟི་སྨན་བྱིན་ནས་བཟི་ཡོད་པའི་སྐབས་སུ་བསད་དོ། །དེའི་རྣམ་
སྨིན་གྱིས་འདིར་སྐྱེས་སོ། །ཇོ་བཙུན་མ་དེ་ནི་ར་ཚང་ཚོ་བ་ཡིན། མིང་ལ་
ཚུལ་ཁྲིམས་མཚོ་ཟེར་རོ། །ངའི་སྤུན་ཤེས་རབ་གྲགས་པ་ལ་ངའི་དོན་དུ་མ་
ཎི་ཇོ་དར་རེ་མ་འཆུག་ཟེར། ཡང་གཅིག་གིས། དམེ་ཚང་བསོད་ནམས་མགོན་
གྱི་བུ་མོ་ལོ་བཅུ་གསུམ་ཅན་ཞིག་མཁལ་ནད་བྱུང་བས་ངས་བལྟས་སོ། །
ཁྱོད་ཀྱི་ལུས་ཕུང་བཀྲུས་ནས་སང་ཉིན་ཤོག་ཅིག ཉིན་གསུམ་ལ་སྡོད་ཅིག་
སྨྲས་སོ། །སང་ཉིན་འོང་བ་ན་གུར་ནང་དུ་བུད་མེད་ལ་མེ་བཙའི་འདེབས་
དགོས་སྨྲས་ཏེ་བུད་མེད་དེ་སྐྲག་གོ་མེ་བཙའ་བཟོད་མི་ནུས་ཟེར། ང་ཡིས་
སྐྱོན་མེད། ད་མེ་བཙའ་དོད་ཙམ་བྱེད་ཆོག ཁྱོད་འགུལ་བསྐྱོད་མི་རུང་བས་
ཕྱོགས་བཞིར་ཕུར་བ་གདབ་ནས་བཏགས་དགོས། བུད་མེད་ཀྱི་ཡན་ལག་
བཞི་བརྒྱང་ནས་ཕུར་བ་ལ་བཏགས་ཏེ་གཅེར་བུར་ཕྱུང་ནས་འདོད་པ་སྤྱད་པས་

བུ་མོ་དེ་ཉིད་དུ་ཤིའོ། །ཡང་རེ་ཞིག་རོ་རྩའི་སྨན་རང་གིས་འཐུང་བས་འདོད་པ་
འཕེལ་ཏེ་ཡོན་བདག་ཚང་གི་རྩར་ནམ་གུང་འབྲི་མོ་དང་རྒོད་མ་ལ་སྤྱད་དོ། །
ཁུ་བ་མར་མེའི་ཀོང་བུར་བཞུར་བཅུག་པས་འདིར་ཕོ་མཚན་ལ་མེ་འབར་བའི་
སྡུག་བསྔལ་ལོ། །རྒོད་མའི་མོ་མཚན་དུ་ཕུར་བ་བཙུགས་པས་ལྕགས་ཀྱི་སྤྲུལ་
གཅིན་ལམ་དུ་ཞུགས་ནས་བསྔལ་ལོ། །སྨན་གྱིས་བྲིད་ནས་ལོག་གཡེམ་བྱས་
པས་འདིར་དུག་མཚོར་སྡུག་བསྔལ་མྱོང་ངོ༌། །སྨན་ཡོན་བཟང་པོ་སྟེར་ཆེད་
ནད་པའི་ནད་ཇེ་ཐུ་རུ་བཏང་བ་སོགས། ཨ་སྐྱབས་ཚུར་ལོ་དང་། ཝ་ཤུལ་
མགོན་པོ། སྤྲ་ནག་སྨན་པ་གསང་ཁོ། དམེ་དོན་གྲུབ་རྒྱལ། ཉི་ལོག་པན་
སྐྱབས་རྣམས་ཡིན་ཟེར་རོ། །ཡང་ཅིག་གིས་རྟ་བོའི་དབང་རིས་ལ་ཤོད། མ་
ཎི་དར་ལྕོག་ཅི་འགྲུབ་རེ་མ་འཆུག་ཟེར། ཡང་འཛམ་ཚང་སྨན་པ་བཀྲ་དོན་
ཟེར་བ་སོགས་མང་པོ་ཞིག་ལ་ལས་མཁན་ལྕགས་ཀྱི་ཁེམ་བུ་ཐོགས་པ་ཅན་
གྱིས་དེའི་ཁ་ནང་དུ་སྣབས་ལུད་དང་གཅིན་སྐྱགས་བཅུས་ནས་བླུགས་པས་
ཁྲོ་ཆུ་ཁོལ་མར་གྱུར་ཏེ་ཁོང་པ་བསྲེག་ནས་ལུས་ལས་མེ་སྟག་འཕྲོ། ངག་ཏུ་
ཨ་ཚ་ཨ་ན་དིང་དིར་གྱི་འོ་དོད་འབོད། བདག་གིས་བླ་མ་རིན་པོ་ཆེ། འདི་
རྣམས་ལས་ཅི་བསགས་པའི་རྣམ་སྨིན་ཡིན་ཞུས་པས། འདི་ནི་སྨན་པ་རྣམས་
ཀྱིས་སྨན་གཙང་སྤྲ་མ་བྱས་པ་དང་སྨན་བྱིན་རླབས་མ་བགྱིས་པའི་རྣམ་སྨིན་
ཡིན་གསུངས། གཙང་སྦྲ་མ་བྱས་ཟེར་བ་ཅི་ཡིན་ནམ་ཞུས་པས། དེ་ནི་ཁ་ཆུ་
དང་སྣ་ཆུ། ལག་དྲེག་ས་རྡུལ་སོགས་དང་མཉམ་དུ་སྡེབ་པའི་སྨན་དང་། སྨན་

འདས་ལོག་དཀར་ཆག་ཐར་བའི་ལམ་སྟོན་གསལ་བའི་སྒྲོན་མེ།
ལ་འགོམ་ཡུག་སོང་བ་ལྟ་བུ་རེད་གསུངས། བདག་གིས་འོ་ན་སྨན་སྦྱོར་ནང་
དུ་དྲི་ཆེན་དང་། དྲི་ཆུ། ཤ་མ། ཕག་བྲུན་སོགས་མི་གཙང་བ་ཡིན་ནམ་ཞུས་
པས། བླ་མའི་ཞལ་ནས། དེ་དག་ནི་ངོ་བོ་སྨན་ཡིན་ལ། རྒྱུད་དང་བསྟན་
བཅོས་རྣམས་ནས་གསུངས་པའི་ནད་རིགས་དག་གི་གཉེན་པོར་འདུག་པས་
སྨན་བྱིན་རླབས་བྱས་པས་བདུད་རྩིར་འགྲོ་བ་ཡིན་ཕྱིར་མི་སྐྱོན། སྨན་རྫས་
རྒྱུན་དུ་གཙང་སྦྲ་བྱེད་དགོས་པ་ནི། གྲུབ་ཆེན་མི་དྲ་ཛ་ཀིས། གཙང་སྦྲ་ཆེ་བ་
བྲམ་ཟེ་ལྟ་བུར་དགོས། །སྨན་གཙང་བྱིན་རླབས་ལྡན་ལ་མཆོད་རྫས་རུང་། །
ཁྱི་ཕག་ལྟར་སྤྱོད་སྦྱིན་ཡལ་མཆོད་མི་རུང་། །གང་ཟག་མཆོག་ལ་དྲངས་པས་
ལྟུང་བ་འབྱུང་། །ཞེས་གསུངས་པས་ལྟུང་བ་བྱུང་ན་དམྱལ་བའི་རྒྱུའོ། །ཁྱོད་
ཀྱིས་ཕྱིར་སོང་ལ་སྨན་པ་རྣམས་ལ་ཤོད་ཅིག སྟོན་ཅིག ནད་པ་ལ་ཚིག་རྩུབ་
དང་སྡང་མིག་བྱས་ནས་སེམས་ཕམ་པར་བྱས་པ་དང་། ཕན་སེམས་རྣམ་དག་
མེད་པར་གང་བྱུང་དུ་དཔྱད་བཅོས་བྱས་པ། ནད་ལ་ཕན་འདོད་མེད་པར་
ནོར་རྫས་ལེན་ཐབས་ཁོ་ན་བྱེད་པ། སྲོག་ཆགས་ཀྱི་སྨན་འཚོལ་ཕྱིར་རྔོན་
ལས་བྱེད་པ། སྨན་པ་གཞན་ལ་ཕྲག་དོག་གིས་སེམས་ངན་འཆང་བ། སྐྱེ་
རྒྱུད་བཅད་པ་དང་ཕྲུ་གུ་ཤོར་དུ་བཅུག་པ་སོགས་རྣམས་སྨིན་གྱི་དབང་གིས་
འདིར་སྐྱེས་ནས་སྡུག་བསྔལ་འདི་དག་མྱོང་ངོ༌། །དབུལ་ཕོངས་ནོར་མེད་ཀྱི་
ནད་པ་རེ་ལྟོས་ཅན་ལའང་སྨན་ཅུང་ཟད་མ་བྱིན་པར་སེམས་ཕམ་པར་བྱས་
པ་དང་། དུག་འདོན་བྱེད་དགོས་པའི་སྨན་རིགས་རྣམས་དུག་མ་བསལ་བ་

དང༌། ཡང་སྦྱོར་སྡེ་ཁ་མི་ཚང་བར་སྦྱར་ན་རྣམ་སྨིན་ཆེ། ཀླུ་སྨན་ནང་དུ་ཤ་
ཁྲག་སོགས་མི་གཙང་བ་སོང་ན་ཀླུ་རིགས་རྣམས་རྣག་ཁྲག་ཟག་འགྲོ། བསང་
རྫས་ནང་དུ་མི་གཙང་བའི་རིགས་སོང་ན་ལྷ་སྲུང་ཐམས་ཅད་མནོལ་བཙོག་
ཏུ་སོང་ནས་ནད་ཡམས་འབྱུང་། སྨན་རག་གཏོར་གསུམ་གྱི་རྫས་ཕན་ཚུན་
འདྲེས་ན་མ་མོ་མཁའ་འགྲོ་འཁྲུགས་ནས་མི་འདོད་པ་སྣ་ཚོགས་འོང་བ་སོགས་
ཚེ་འདི་ལ་ཡང་འབྲས་བུ་ངན་པ་འབྱུང་ལ་ཕྱི་མ་འདི་འདྲིའི་སྡུག་བསྔལ་མངོན་
སུམ་དུ་མྱོང་བ་ཡིན། གལ་ཏེ་འདི་ལས་ཐར་ཏེ་མི་ལུས་ཐོབ་ནའང་དབང་པོ་
ཉམས་པ་དང་། གདོང་མི་མཛེས་པ་དང་། ནད་སྣ་ཚོགས་ཀྱིས་གཟིར་བ་
དང་། ཀུན་གྱིས་སྡང་བ་ནི་ལས་ཀྱི་ལྷག་མའི་དབང་གིས་སོ། །དེ་བཞིན་དུ་
ཁྱོད་ཀྱིས་སྨན་པ་རྣམས་ལ་ཤོད་ཅིག སྟོན་ཅིག་ཀུན་ཏུ་སྒྲོགས་ཤིག དེ་ལྟར་
མཛད་ན་ཕྱི་རབས་ཀྱི་སྨན་པ་རྣམས་ལ་ཕན་ཆེར་ཐོག་པའོ། །ཞེས་གསུངས་
སོ༑ ༑ཞེས་པ་འདི་ནི་སྟག་བླ་དཀོན་མཆོག་རྒྱལ་མཚན་གྱིས་འདས་ལོག་དཀར་ཆག་རྒྱས་པ་
སྡུག་བསྔལ་མུན་སེལ་ཐར་བའི་ཉིན་བྱེད་ཅེས་པ་པོད་ཆེ་བ་གཉིས་མཛད་པ་ལས་ཁོལ་དུ་ཕྱུང་པའོ། །
པོད་དེ་གཉིས་ནང་ཤི་བོ་སྟོང་ཕྲག་བདུན་གྱི་ཆ་བསྐུར་ཡོད་ལ། དཔལ་ཡུལ་གདོང་དེ་མཁན་
རྒན་གྱིས་དག་སྒྲིག་མཛད་ཚེ་ཁོང་ཉིད་ཚིག་སྤྲོས་པ་མི་དགྱེས་པ་དང་། དེའི་ནང་ད་ཡོད་
བླ་དཔོན་མི་དྲག་མང་པོའི་མཚང་ལ་ཕོག་པར་དོགས་ནས་འདས་ལོག་དཀར་ཆག་ཐར་བའི་སྒྲོན་
མེ་འདི་ཉིད་སྙིང་བསྡུས་མཛད་པ། ཕྱིས་སུ་ཤར་འོད་དགོན་དང་། རྫོགས་ཆེན་དགོན་དུ་པར་
དུ་འཁོད། སྨན་པའི་སྐོར་འདི་རྣམས་ནི་སྟག་ལེབ་བློ་ཆོས་ཚང་ལ་མ་ཕྱི་ཞིག་འདུག་པ་ལས།

ཕྱིས་སུ་ཧོར་རྒྱུད་ཐུབ་རྣམ་གྱིས་དཔེ་བཤུས་ནས། འཇམ་ཚང་བླ་མ་རིག་གྲོལ་གྱིས་ཕྱག་ཏུ་
བརྒྱུད། དེ་ལས་འཇམ་ཚང་དགེ་བསྐོས་ཚུལ་ཁྲིམས་དང་ཨ་བང་བླ་མ་སྟོབས་ལྡན་གྱིས་བཤུས་
པ་དུས་འགྱུར་ནང་མ་ཡིག་བྲིས་པ་གཅིག་མ་གཏོགས་མི་སྣང་བར་གྱུར་པས། མི་གསལ་བ་
དང༌། ཡིག་ནོར་སོགས་ཡོད་པས་དག་བཅོས་གནང་རོགས་ཞུ། སླར་སྨན་པ་རྣམས་ལ་ཕན་
པར་སེམས་ནས་འདིར་བཀོད་པའོ། །དགེའོ།། །།
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་མ་གསུངས་སོ། །
